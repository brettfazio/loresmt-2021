कोरोना विषाणूच्या संकटाने राज्यात लाखाहून अधिक रुग्णांनी जीव गमावला आहे.
गेल्या वर्षी मार्च महिन्यात राज्यात कोरोनाचे रुग्ण पहिल्यांदा आढळले होते.
त्यानंतर पहिल्या आणि दुसऱ्या लाटे दरम्यान राज्यातल्या अनेकांनी कोरोनापायी जीव गमावला.
रविवारी राज्यसरकार तर्फे जाहीर करण्यात आलेल्या आकडेवारीनुसार राज्यात कोरोनामुळे मृत्यू होणाऱ्यांच्या संख्येने लाखाचा आकडा पार केला.
महाराष्ट्रात कोरोना व्हायरसची लागण झालेल्या अॅक्टिव्ह रुग्णांची संख्या सध्या 1,85,527 एवढी आहे.
राज्यात आतापर्यंत 58,31, 781जणांना कोरोनाची बाधा झाली आहे.
रविवारी 14, 433 रुग्ण बरे होऊन घरी परतले.
आतापर्यंत 55, 43, 267 रुग्ण बरे होऊन घरी परतले आहेत.
राज्यात रुग्ण बरं होण्याचं प्रमाण अर्थात रिकव्हरी रेट 95.05 % आहे.
रविवारी 12,557 नव्या रुग्णांची नोंद झाली तर 233 रुग्णांचा कोरोनामुळे मृत्यू झाला.
राज्यात आतापर्यंत 100,130 जणांचा कोरोनामुळे मृत्यू झाला आहे.
राज्याचा मृत्यूदर 1.72% टक्के एवढा आहे.
या एक लाख मृत्यूंपैकी चाळीस टक्के म्हणजे चाळीस हजार मृत्यूंची नोंद गेल्या दोन महिन्यांहून कमी काळात झालीआहे.
18 एप्रिल रोजी महाराष्ट्रात कोव्हिडमुळे मृतांचा एकूण आकडा साठ हजारांवर गेला होता.
त्या आधी सात मार्च रोजी मृत्यूचा एकूण आकडा 52,478 एवढा होता.
म्हणजे केवळ तीन महिन्यांत राज्यात कोव्हिडमुळे 50 हजार जणांना प्राण गमवावे लागले.
कोरोनाविषाणूची दुसरी लाट किती भयानक ठरली आहे, ते या आकडेवारीवरून स्पष्ट होतं.
हे राज्य सरकारकडे नोंद झालेले अधिकृत आकडे आहेत.
जाणकारांच्या मते प्रत्यक्षात आकडा यापेक्षा मोठा असू शकतो, कारण अनेकदा रुग्णांची कोव्हिड टेस्ट झालेली नसते,किंवा अचानक झालेल्या मृत्यूचं कारण स्पष्ट झालेलं नसतं.
सध्या राज्यात सक्रिय रुग्णसंख्येत घट होत असली, तरी मृत्यूची ही आकडेवारी चिंताजनक आहे.
तसंच सध्या शहरांपेक्षा ग्रामीण भागात या आजाराचा प्रसार होताना दिसतो आहे.
महाराष्ट्र अजूनही कोव्हिडच्या एकूण प्रांतवार रुग्णसंख्येच्या बाबतीत जगात पहिल्या स्थानावर आहे.
जॉन हॉपकिन्स विद्यापीठाच्या आकडेवारीनुसार महाराष्ट्राखालोखाल युकेमधील इंग्लंड आणि यूएसएमधील कॅलिफोर्नियात सर्वाधिक रुग्णसंख्या नोंदवली गेली आहे.
राज्यात दुसरीलाट ओसरत असल्यामुळे काही जिल्ह्यांमध्ये कठोर निर्बंध शिथिल करण्यात येत आहेत.
कोरोनामुळे राज्याच्या अर्थव्यवस्थेलाही मोठा दणका बसला आहे.
कोरोनो व्हायरस संसर्गातील एक धक्कादायक गोष्ट तज्ज्ञांना आढळून आलीय.
कोरोना संसर्गामुळे धडधाकट आणि मधुमेह नसलेल्यांनाही, डायबिटीसचं निदान होत असल्याचं स्पष्ट झालंय.
डॉक्टर याला "कोव्हिड-19 मुळे झालेला मधुमेह," असं म्हणतात.
मुंबईच्या केईएम रुग्णालयाचे डायबेटोलॉजिस्ट डॉ. व्यंकटेश शिवणे सांगतात, "कोरोना संसर्गामुळे नव्याने मधुमेह होण्याचं प्रमाण 10 टक्क्यांपेक्षा कमी आहे.
मात्र, ही काळजी करण्यासारखी गोष्ट नक्कीच आहे.
"मधुमेह, उच्च रक्तदाबाने ग्रस्त रुग्णांना, कोरोनासंसर्गाचा धोकाअधिक असतो.
पण, कोरोनाव्हायरस नव्याने होणाऱ्या मधुमेहासाठी कारणीभूत असल्याचे पुरावे तज्ज्ञांना मिळाले आहेत.
कोव्हिड-19 संसर्गामुळे नव्याने होणाऱ्या मधुमेहावर जगभरात संशोधन सुरू आहे.
डायबेटिस असलेल्या व्यक्तींना कोरोनाचा धोका अधिकअसतो का?
म्युकर मायकोसिस किंवा काळी बुरशी म्हणजे काय?
कोरोना रुग्णांवर स्टिरॉईडचा अनियंत्रित उपचार धोक्याचा?
कोरोनाचा संसर्ग झाल्यावर शुगर का वाढते?
कोरोना संसर्गामुळे मधुमेह का होतो?
याची कारण जाणून घेण्याआधी आपल्याला, कोरोनाबाधितांची शुगर का वाढते? 
याची तीन प्रमुख कारणं समजावून घ्यावी लागतील.
तज्ज्ञांच्या माहितीनुसार,मधुमेहींमध्ये कोरोनासंसर्ग आणि आजारामुळे प्रचंड स्ट्रेस (ताण) निर्माण होतो.
हे शुगर वाढण्याचं एक कारण आहे.
स्टिरॉईडमुळे शरीरातील साखरेचंप्रमाण वाढतं.
ज्या व्यक्तींना कधीही मधुमेह नव्हता अशांची शुगर कोरोनासंसर्गामुळे अचानक वाढलेली पहायला मिळाली.
कोरोनासंसर्गामुळे नव्याने मधुमेह होण्याचा धोका आहे?
कोरोनाग्रस्तांवर उपचार करणारे डॉक्टर म्हणतात, गेल्यावर्षभरात कोव्हिमुळे नव्याने मधुमेहाचा त्रास सुरू झालेले अनेक रुग्ण आढळून आले आहेत.
कोरोनासंसर्गामुळे नव्याने मधुमेह कसा होतो याबाबत डॉ. व्यंकटेश शिवणे माहिती देतात.
कोरोनाव्हायरस फुफ्फुसातील ACE- 2 रिसेप्टर्सना बाईंड (चिकटतो) करतो आणि वाढतो.
हेच ACE-2 रिसेप्टर्स स्वादुपिंडातील (पॅनक्रियास) बीटा सेल्सवर (पेशी) असतात.
कोव्हिड-19 व्हायरस बीटा सेल्सवर हल्ला करतो.
बीटा सेल्सच्या संपर्कात आल्याने इन्शुलिन उत्पादनाचं प्रमाण कमी होतं.
परिणामी शरीरातील साखर (शुगर) वाढू लागते.
तज्ज्ञांच्या माहितीनुसार,स्वादुपिंडात तयार होणारं इन्शुलिन शरीरातील साखरेवर नियंत्रणाचं काम करतं.
पण, इन्शुलिनचं उत्पादन कमी झाल्याने शुगर वाढते.
या यावर नियंत्रण ठेवण्यासाठी रुग्णांना बाहेरून इन्शुलिन किंवा औषध द्यावी लागतात.
शुगर कंट्रोल महत्त्वाचा बॉम्बे हॉस्पिटलचे कन्संटंट डायबेटोलॉजिस्ट डॉ. राहुल बक्षी नव्याने मधुमेहाचं निदान होण्याची तीन कारणं सांगतात,बऱ्याचवेळा, रुग्णांना शुगरचा त्रास असल्याचं माहित नसतं.
पण, तपासणीत शुगर वाढल्यांच दिसून येतंकाहींची शुगर अगदी काठावर असते.
याला प्री-डायबिटीक म्हणतात.
कोरोनासंसर्गात साखर वाढतेतर, काहींचे तीन महिन्यांचे शुगर (HBA1C) रिपोर्ट नॉर्मल असूनही त्यांची शुगर वाढल्याचं दिसून आलंयफोर्टिस रुग्णालयाच्या एन्डोक्रायनोलॉजिस्ट (अंत:स्रावीतज्ज्ञ) डॉ. श्वेता बुद्याल सांगतात, "कोरोनामुळे मधुमेह होत असल्याचं समोर आलंय.
स्वादुपिंडात इन्शुलिन उत्पादन करणाऱ्या पेशींवर व्हायरसच्या थेट परिणामामुळे हे होऊ शकतं.
"कोव्हिडमुक्त झाल्यानंतर नव्याने मधुमेहाचा त्रास सुरू झालेले 1-2 रुग्ण दरआठवड्याला रुग्णालयात येतात," असं त्या पुढे सांगतात.
तर, एनडीटीव्ही वृत्तवाहिनीशी बोलताना वरिष्ठ डायबेटोलॉजिस्ट डॉ. व्ही. मोहन म्हणतात, "संशोधनात कोरोना व्हायरस स्वादुपिंडाच्या बीटा सेल्समध्ये आढळून आलाय.
व्हायरस पेशींवर हल्ला करतो.
"कोव्हिडमुळे मला सुरू झाला मधुमेहाचा त्रास"खासगी कंपनीत काम करणारे 37 वर्षीय नितीन पराडकर (नाव बदललेलं) यांना कोव्हिडमुळे मधुमेहाचा त्रास सुरू झालाय.
साखरेची चाचणी साखरेची चाचणीतेसांगतात, "मला मध्यम स्वरूपाचा संसर्ग होता.
उपचारात स्टिरॉईड देण्यात आलं नाही.
पण, कोरोनामुक्त झाल्यानंतर डॉक्टरांनी शुगर जास्त असल्याचं सांगितलं.
तीन आठवड्यानंतर पुन्हा तपासणी केली, शुगर जास्त होती.
आता मधुमेहावरची औषध सुरु आहेत.
"कोव्हिडमुळे झालेला मधुमेह कायमचा रहातो?
केईएम रुग्णालयाचे डायबेटोलॉजिस्ट डॉ. व्यंकटेश शिवणे आणि त्यांच्या टीमने "कोरोनामुळे होणारा मधुमेह" यावर संशोधन केलं होतं.
रुग्णालयात दाखल काही रुग्णांची शुगर 200-250 तर काहींची 300-400 पर्यंत वाढल्याचं आढळून आली होतं.
ते म्हणाले, "कुटुंबात कोणाला मधुमेह नसलेल्या तसेच साखरेची पातळी सामान्य असलेल्यांना कोव्हिडमुळे मधुमेहाची सुरूवात झाल्याचं आढळून आलं.
"मग, कोव्हिडमुळे झालेला मधुमेह कायमस्वरूपी असतो?
यावर बोलताना डॉ.शिवणे सांगतात, "कोरोनामुळे मधुमेह झालेल्या रुग्णांची साखर उपचारादरम्यान काही दिवसात सामान्य झाल्याचं पहायला मिळालं.
पण काही रुग्णांमध्ये टाईप-2 मधुमेहींप्रमाणे शुगर जास्त दिसून आली.
"कोरोनामुळे होणारा मधुमेह काही काळाकरिता आहे, का कायमचा.
हे तपासण्यासाठी आपल्याला रुग्णांचा फॉलोअप करून अभ्यास करावा लागेल, " असं डॉ. शिवणे सांगतात.
स्टिरॉईड वाढवतात शुगर लेव्हल?
कोरोना उपचारात जीव वाचवण्यासाठी स्टिरॉईड फार महत्त्वाचे आहेत.
पण स्टिरॉईडच्या वापरमुळे रुग्णाच्या शरीरातील साखरेचं प्रमाण वाढतं.
डॉ. राहुल बक्षी पुढे सांगतात, "रुग्णाला मधुमेह असो किंवा नसो.
स्टिरॉईडमुळे रुग्णाच्या शरीरातील साखरेचं प्रमाण वाढतं.
"अशांना शुगर नियंत्रणासाठी डॉक्टर इन्शुलिन देतात.
"बऱ्याचदा असं लक्षात आलं की स्टिरॉईडचा डोस कमी किंवा बंद झाल्यानंतरही शुगर कमी झाली नाही.
याचा अर्थ रुग्णांच्या शरीरात काहीतरी झालंय, त्यामुळे शुगर लेव्हल कमी होत नाहीये.
अशांना कोरोनामुक्त झाल्यानंतरही औषध सुरू ठेवावी लागतात," असं डॉ. बक्षी पुढे सांगतात.
कोव्हिडमुक्त झालेल्यांनी काय काळजी घ्यावी?
डॉ. शिवणे सांगतात, कोरोनामुक्त झालात म्हणजे सेलिब्रेट करण्यासारखं काहीच नाही.
मधुमेही असेल तर तुम्ही फक्त अर्धीच लढाई जिंकली आहे.
शरीरातील साखरेचं नियंत्रण कोरोना विरोधातील लढाईत सर्वात महत्त्वाचं आहे.
कोरोनामुक्त झालेल्यांसाठी ते काही टीप्स देतात,कोरोना संसर्ग झालेल्या 30 वर्षावरील प्रत्येकाने मधुमेहाची चाचणी केली पाहिजे.
होम क्वॉरंन्टाईनमध्ये असलेल्यांनी खासकरुन शुगर तपासणी केली पाहिजे.
कोव्हिड मुक्त झाल्यानंतर 180 दिवस साखरेवर नियंत्रण अत्यंत महत्त्वाचं आहे.
याचं कारण, बुरशीमुळे होणाऱ्या म्युकरमायकॉसिसचा संसर्ग तीन-चार महिन्यानंतरही होण्याची शक्यता असते.
यासाठी शरीरातील साखरेचं प्रमाण 70 ते 180 मध्ये ठेवलं पाहिजे.
HB1C(साखरेचं सरासरी तीन महिन्यांचं प्रमाण) 7 च्या आत असणं महत्त्वाचं.
कोव्हिडमध्ये मधुमेही रुग्णांनी काय खावं?
व्होकार्ट रुग्णालयाचे एन्डोक्रायनोलॉजिस्ट (अंत:स्रावी तज्ज्ञ) डॉ. अल्तमस शेख मधुमेहींना एक महत्त्वाचा सल्ला देतात.
"मधुमेहींनी वेळेवरआणि योग्य प्रमाणात जेवलं पाहिजे.
एकाच वेळी पोट भरून जेऊ नका.
दोन-तीन तासांच्या अंतराने खात रहा," असं ते म्हणतात.
सर्दी, ताप असला तर टोमॅटो, पालक यांचं सूप घेऊ शकता.
हिरव्या भाज्या, कडधान्य आणि डाळ खाऊ शकता.
ताक पिऊ शकता.
नाष्टा करताना दोन ते तीन एग व्हाईट (अंड्याच्या पांढरा) खाणं चांगलं.
चिकन किंवा मासे खाऊ शकता.
तळलेले आणि गोड पदार्थ मधुमेहींनी खाऊ नयेत.
भरपूर पाणी प्यावं, शरीरातलं पाणी कमी होऊ देऊ नये.
कोरोनामुळे होणाऱ्या मधुमेहावर संशोधन सुरू लंडनच्या किंग्ज कॉलेज आणि ऑस्ट्रेलियाच्या मोनॅश विद्यापिठाद्वारे कोरोनामुळे मधुमेह होतोय का, यावर संशोधन सुरू करण्यात आलंय.
यासाठी संशोधकांनी "कोव्हिडॅब" रजिस्ट्री बनवली आहे.
मोनॅश विद्यापिठाच्या संशोधक आणि आंतरराष्ट्रीय डायबिटीस फेडरेशनच्या मानद अध्यक्ष प्रो. पॉल झिम्मेट सांगतात, "कोरोनामुळे नव्याने होणाऱ्या मधुमेहाचं प्रमाण किती आहे याची अजूनही पूर्ण माहिती नाही.
मधुमेह कायम रहातो किंवा संसर्गानंतर जातो याबाबतही ठोस माहिती नाही.
त्यामुळे ही रजिस्ट्री बनवून आम्ही आंतरराष्ट्रीय समुदायाला याबाबतची माहिती देण्याची विनंती करतोय.
"एनडीटीव्ही वृत्तवाहिनीशी बोलताना वरिष्ठ डायबेटोलॉजिस्ट डॉ. व्ही.
मोहन म्हणतात, "आम्ही या रजिस्ट्रीमध्ये कोव्हिडनंतर नव्याने मधुमेह झालेल्या रुग्णांची माहिती दिलीये.
जगभरात 600 पेक्षा जास्त प्रकरणं रिपोर्ट करण्यात आली आहेत आणि हा नंबर वाढतोय.
कोरोनाग्रस्तांच्या मृत्यूमागे सर्वात महत्त्वाचं कारण ठरलंय ते को-मॉर्बिडिटी.
सामान्यांच्या शब्दात सांगायचं झालं तर, को-मॉर्बिडिटी म्हणजे ज्या व्यक्तीला मधुमेह, उच्चरक्तदाब, हृदयरोग आणि किडनी विकार यासारखे आजार आहेत.
या आजारांनी ग्रस्त रुग्णांना कोरोना विषाणूचा संसर्ग झाला, तर मृत्यूचं प्रमाण जास्त आहे.
तज्ज्ञांच्या मते, शरीरातील सारखेच्या प्रमाणावर नसलेल्या नियंत्रणामुळे गुंतागुंत होण्याची शक्यता जास्त असते.
राज्य सरकारच्या माहितीनुसार, मधुमेह आणि उच्च रक्तदाबाने सर्वात जास्त कोरोना बाधितांचे मृत्यू नोंदवण्यात आले.
याचा अर्थ स्पष्ट आहे की, मधुमेहाने ग्रस्त असलेल्या व्यक्तीला कोरोनाचा धोका अधिक आहे.
मात्र, सर्वच मधुमेहींना कोरोनाचा धोका जास्त का आहे?
मधुमेह असलेल्या व्यक्तींचा कोरोनामुळे मृत्यू होण्यामागे कारणं काय?
मधुमेह असलेल्यांना कोरोनाची लागण झाल्यास काय गुंतागुंत निर्माण होते?
याची माहिती घेण्याचा आम्ही घेण्याचा प्रयत्न केला.
कोरोनाग्रस्त मधुमेहींच्या मृत्यूमागची कारणं औरंगाबादमधील डॉ. अर्चना सारडा डायबेटोलॉजिस्ट आहेत.
डॉ. सारडा गेल्या काही वर्षांपासूनटाईप-1 मधुमेहाने ग्रस्त 600 लहान मुलांची काळजी घेत आहेत.
डॉ. अर्चना सारडा यांच्या माहितीनुसार,डायबेटिसवर अजिबात नियंत्रण नसणे (Uncontrolled Disbates)मधुमेहींची कमी असणारी रोगप्रतिकारक शक्ती शरीरातील महत्त्वाच्या अवयवांची कमी झालेली क्षमताही कोव्हिड-19 विषाणूचा संसर्ग झालेल्या डायबेटिसग्रस्त रुग्णांच्या मृत्यूमागची प्रमुख कारणं आहेत.
शुगर कंट्रोल महत्त्वाचा,शुगर कंट्रोल महत्त्वाचा डायबेटिस असलेल्या व्यक्तीला जर कोरोना विषाणूचा संसर्ग झाला, तर प्रत्येक रुग्णाचा मृत्यू होतो का?
याबाबत डॉ. सारडा सांगतात, "लोकांमध्ये खूप गैरसमज आहेत.
डायबेटिस असलेल्या आणि कोरोना विषाणूचा संसर्ग झालेल्या प्रत्येक रुग्णाचा मृत्यू होतो असंनाही.
रुग्णाचा डायबेटिस योग्य पद्धतीने कंट्रोलमध्ये असला तर रुग्ण बरे होतात.
माझ्याकडे उपचार घेत असलेले तीन डायबेटिसग्रस्त रुग्ण, ज्यांना कोरोनाची बाधा झाली होती, ते बरे होऊन घरी गेले.
"कोरोनावाचा-कोरोना व्हायरसची नवी लक्षणं कोणती?
त्याच्या पासूनसंरक्षण कसं करायचं?
येत्या सप्टेंबरपर्यंत लस येणार?
वाचा-कोरोना व्हायरसची लक्षणं टाळायची असतील तर मास्कचा असा होईल उपयोग लाईन डॉ. सारडा यांच्या माहितीनुसार, मधुमेहाने ग्रस्त असलेल्या रुग्णांमध्ये इंन्फेक्शन खूप जास्त प्रमाणात पसरतं.
व्हायरसला प्रतिकार करण्यासाठी शरीराची रोगप्रतिकारकशक्ती कमी पडते.
डायबेटिस खूप जास्त असला तर अग्रेसिव्ह ट्रीटमेंट करावी लागते.
पण, मृत्यूचं प्रमाणही जास्त आहे.
डायबेटिस नियंत्रणात नसेल तर धोका जास्त असतो.
मधुमेहींनी काय काळजी घ्यावी?
इंटरनॅशनल डायबेटिस फेडरेशनने दिलेल्या माहितीनुसार, मधुमेहींनी आपलं अन्न दुसऱ्यां सोबत शेअर करू नये.
हात धुतल्याशिवाय चेहऱ्याला हात लावू नये.
आपल्या आजूबाजूच्या परिसराचं सतत निर्जंतुकीकरण करावं.
खोकला, कफ असलेल्या व्यक्तींशी संपर्क टाळावा.
शरीरातील सारखेच्या प्रमाणावर लक्ष ठेवा.
पौष्टीक अन्नाचं सेवन करा.
औरंगाबादच्या मेडिकल कॉलेजमधील कम्युनिटी मेडिसिन विभागाचे डॉ. जगन्नाथ दीक्षित राज्य सरकारच्या फाईट ओबेसिटी कॅम्पेन'चे ब्रॅन्ड अॅम्बेसेडर आहेत.
बीबीसीशी बोलताना डॉ. दीक्षित यांनी म्हटलं, "मधुमेहींनी रोगप्रतिकारक शक्ती वाढवण्यावर लक्ष दिलं पाहिजे.
रोगप्रतिकारक शक्ती कमी असल्याने व्हायरस मोठ्या संख्येने पसरतो.
त्याचसोबत पौष्टीक अन्नाचं सेवन आणि व्यायाम केला पाहिजे.
जेणेकरून,शरीरातील साखरेच्या प्रमाणावर योग्य नियंत्रण राहील.
"शरीरातील साखर नियंत्रणात ठेवा.
मधुमेहाने ग्रस्त व्यक्तींना शरीरातील साखर नियंत्रणात ठेवणं सर्वात महत्त्वाचं असतं.
'असोसिएशन ऑफ फिजीशिअन्स ऑफ इंडिया'ने केलेल्या सर्व्हेक्षणात, भारतातील 90 टक्के मधुमेहींच्या शरीरात साखरेचं प्रमाण नियंत्रणात नसल्याचं समोर आलंय, तर 92 टक्के मुंबईकरांचा डायबेटिस कंट्रोलमध्ये नाहीये.
मुंबईतील डायबेटोलॉजिस्ट डॉ. नितीन पाटणकर बीबीसीशी बोलताना म्हणाले, "कमी रोगप्रतिकारक शक्तीमुळे व्हायरसचा गुणाकार मोठ्या संख्येने होतो.
कोरोना व्हायरस हिमोग्लोबिनवर हल्ला करत असल्याने ऑक्सिजन वाहून नेण्याची क्षमता कमी होते.
शरीरातील महत्त्वाच्या अवयवांना योग्य पद्धतीने रक्त पुरवठा होत नाही.
त्यामुळे शरीरातील महत्त्वाच्या अवयवांना ऑक्सिजन मिळत नाही आणि रुग्ण मल्टी ऑर्गन फेल्युअरकडे जातो.
"बीबीसीशी बोलताना डॉ. पाटणकर डायबेटिस रुग्णांसाठी शरीरातील साखरेचं प्रमाण नियंत्रणात असणं किती महत्त्वाचं आहे याकडे लक्ष अधोरेखित करतात.
डॉ. पाटणकरांनी सांगितलं, "डायबेटिसग्रस्त रुग्णांच्या शरीरात साखरेचं प्रमाण नियंत्रणात नसलं तर त्यांना सर्वात जास्त धोका आहे.
मात्र, रुग्णाचा डायबेटिस कंट्रोलमध्ये असला तर एखाद्या सामान्य व्यक्तीप्रमाणेच कोरोनाचं इन्फेक्शन झालं, तरी रुग्ण बरा होतो.
त्यामुळे मधुमेहींनी त्यांच्या शरीरातील साखरेचं प्रमाण नियंत्रणात ठेवलं पाहिजे.
"शुगर अचानक कमी करू नका.
डॉ. पाटणकर म्हणतात, "आजाराच्या भीतीने गेल्या 2-3 महिन्यात अचानक शुगर कंट्रोल करून चालणार नाही.
या रुग्णांनाही जास्त त्रास होण्याची शक्यता असते.
डायबेटिस नियंत्रणात आला, आता आपल्याला आजाराचा धोका नाही, आपली रोगप्रतिकारक शक्ती वाढली असं समजून चालणार नाही.
शरीरातील साखरेच्या प्रमाणावर वर्षोनुवर्ष नियंत्रण ठेवलं पाहिजे.
यासाठी पौष्टीक अन्न, व्यायाम आणि योग्य वेळी औषधं घेण्यावर भर दिला पाहिजे.
"साखरेची चाचणी साखरेची चाचणी तज्ज्ञांच्या मते, कोव्हिड-19 व्हायरस श्वसन नलिकेत शिरल्यानंतर Angiotensin Receptors ला बाइंड होतो.
ज्यामुळे व्हायरसला वाढण्यासाठी पोषक परिस्थिती निर्माण होते.
त्यामुळे फुफ्फुसांना इजा होते.
अमेरिकन डायबेटीस असोसिएशनच्या माहितीनुसार, चीनमध्ये मधुमेह असलेल्या कोरोना बाधितांच्या मृत्यूची संख्या सामान्य रुग्णांपेक्षा जास्त होती.
मधुमेह, हृदयरोग यांसारखे आजार असलेल्या व्यक्तींमध्ये गुंतागुंत होण्याची शक्यता अधिक असते.
मधुमेह नियंत्रणात असला तर, कोरोना व्हायरसचं इन्फेक्शन होण्याची शक्यताही कमी असते.
ज्या रुग्णांना मधुमेहामुळे इतर आरोग्याशी संबंधित त्रास असतात त्यांना कोरोना झाल्यास धोका जास्त असतो.
भारतात मधुमेहींची संख्या इंटरनॅशनल डायबेटिस फेडरेशनच्या माहितीनुसार, भारतात 2019 साली 7.29 कोटी लोक मधुमेहाने ग्रस्त होते.
नॅशनल फॅमिली हेल्थ सर्व्हेनुसार, भारतात 5.8 टक्के महिला आणि 8 टक्के पुरुष मधुमेहाने ग्रस्त होते.
तर, द लॅन्सेटच्या माहितीनुसार, 2030 पर्यंत भारतातील मधुमेहींची संख्या 98 दशलक्ष होण्याची शक्यता आहे.
तज्ज्ञांच्या माहितीनुसार, देशातील मधुमेहींच्या संख्येतील 8 ते 10 टक्के रुग्ण महाराष्ट्रात आहेत.
बीबीसीशी बोलताना, नागपुरचे डायबेटोलॉजिस्ट, डॉ. शैलेश पितळे म्हणतात, "डायबेटिसग्रस्त रुग्णांच्या शरीरातील रक्तवाहिन्यांच्या आतील भागात जखम झालेली असते.
जर अशा व्यक्तींना कोरोनाची लागण झाली तर रक्तवाहिन्यांना जखम होण्याची (ज्याला वैद्यकीय भाषेत Inflamation असं म्हणतात) शक्यता जास्त वाढते.
शरीराच्या ज्या भागातील अवयवांना रक्तपुरवठा कमी होतो.
त्या अवयवाला हानी होण्याचा धोका जास्त वाढतो.
"कोरोनापासून सांभाळा कोरोनापासून सांभाळा"मधुमेह असलेल्या कोरोना बाधितांमध्ये गुंतागुंत निर्माण होण्याची शक्यता सामान्य रुग्णांपेक्षा जास्त असते.
कारण, डायबेटिसमुळे इतर अवयवांची क्षमता कमी झालेली असते," असं डॉ. पितळे म्हणतात.
जगभरात कोरोनाच्या संसर्ग सुरुवात होऊन 8 महिने उलटून गेलेत पण अजून कोणतंही ठोस औषध किंवा लस सापडलेली नाही.
पण असं असतानाही जगभरात लाखो कोरोनाग्रस्त ठणठणीत बरे होऊन घरी गेलेत.
मग तुम्हाला प्रश्न पडला असेल की, जर कोरोनावर अजूनही औषध नाही, तर मग रुग्ण बरे कसे होतात?
कोरोनाच्या रुग्णांवर नेमके काय उपचार केले जातायत?
या प्रश्नांची उत्तरं जाणून घेण्यासाठी आम्ही थेट कोव्हिड रुग्णांवर उपचार करणाऱ्या डॉक्टरांशीच बोललो.
कोरोनाच्या उपचाराबद्दल गेल्या काहीमहिन्यांत अनेक औषधांची नावं समोर आली आणि म्हणूनच उपचाराबद्दल बोलताना पहिल्यांदा समजून घेऊया की कोणकोणती औषधं सध्या कोरोनाच्या उपचारादरम्यान वापरली जातायत.
रेमडेसिव्हिर हे त्यातलंच एक नाव.
आता महाराष्ट्र शासनानेही रेमडेसिव्हिरचे10 हजार डोस मागवले आहेत.
याबाबत माहिती देताना आरोग्यमंत्री राजेश टोपे यांनी सांगितलं होतं, “रुग्णांवर अधिक चांगल्या पद्धतीने उपचार व्हावे यासाठी सरकारने रेमडेसिव्हीर औषधाचे 10 हजार डोस घेण्याचा निर्णय घेतलाय.
हे अँटीव्हायरल औषध आहे.
जागतिक आरोग्य संघटनेच्या माहितीनुसार, सार्समध्ये या औषधाचे चांगले परिणाम दिसून आले आहेत.
महाराष्ट्रात हे औषध क्रिटिकल रुग्णांना देण्यात येणार आहे.
कोरोनावाचा - महाराष्ट्र, भारत आणि जगातकोरोनाचे आज किती रुग्ण?
लाईन10 हजार डोसेससाठी 12 कोटी रुपयांचा निधी लागणार असल्याचं आणि तो कॉर्पोरेट सोशल रिस्पॉन्सिबिलिटी (CSR) फंडाच्या माध्यमातून उभारला जाणार असल्याचंही आरोग्य मंत्र्यांनी सांगितलं.
जगभरातील डॉक्टर सध्या कोरोनाविरोधातील लढाईत रेमडेसिव्हिरचा वापर करतायत.
काही दिवसांपूर्वी न्यू इंग्लंड जर्नल ऑफ मेडिसिनमध्ये एका संशोधनातून असं समोर आलं होतं की, रेमडेसिव्हिर देण्यात आलेले रुग्ण इतरांच्या तुलनेत 11 दिवसांत बरे झाले.
टास्क फोर्सच्या गाईड लाइन्सनुसार उपचार राज्यातल्या उपचारांबद्दल बोलताना आरोग्यमंत्री राजेश टोपेंनी सांगितलं होतं की, “राज्यातले 80 टक्के रुग्ण लक्षणं नसलेले आहेत, रुग्णांचा रिकव्हरी रेट 43 टक्क्यांपेक्षा जास्त आहे.
या रुग्णांवर आयसीएमआरच्या गाईडलाइन्स आणि महाराष्ट्र सरकारने नेमलेल्या टास्क-फोर्स ने केलेल्या सूचनांप्रमाणे उपचार केले जात आहेत.
मुंबईच्या बॉम्बे हॉस्पिटलचे कन्सल्टंट आणि संसर्गजन्य रोगांचे तज्ज्ञ डॉ. गौतम भन्साळी सांगतात,“आम्ही सरकारकडे मागणी करतोय.
रेमडेसिव्हिर औषधाबाबत तात्काळ निर्णय घ्यावा.
या औषधाचे रिझल्ट खूप चांगले आहेत.
क्लिनिकल ट्रायलमध्ये रुग्णाच्या शरीरात व्हायरल लोड कमी झाल्याचं निदर्शनास आलंय, तर इन्फेक्टिव्हिटी कमी झाल्याचंही समोर आलंय.
हे औषध भारतात तयार होवू लागलं तर लाखो लोकांना याचा फायदा होईल.
"अॅंटिव्हायरल-अॅंटिबायोटिक्सचा वापररेमडेसिव्हिर काही एकच औषध नाहीये.
कोरोनाची लक्षणं बरी करणाऱ्या अॅंटिव्हायरल आणि अॅंटिबायोटिक औषधांच्या माध्यमातून रुग्णांवर उपचार केले जातायत.
मुंबईच्या बॉम्बे हॉस्पिटलचे कन्सल्टंट आणि संसर्गजन्य रोगांचे तज्ज्ञ डॉ. गौतम भन्साळी यांनी कोरोना बाधितांना देण्यात येणाऱ्या औषधांबाबत सांगितलं की,जर घसा दुखत असेल तर अॅझिथ्रोमायसिनताप असेल तर पॅरासिटमॉल रुग्णांच्या वजनाप्रमाणे हायड्रॉक्सिक्लोरोक्वीनचे डोस दिले जातायत.
हे सगळं खूप तांत्रिक वाटत असेल, पण हे सांगण्याचा उद्देश हाच आहे की, आपल्याला किमान या औषधांच्या नावांची ओळख व्हावी.
कोव्हिडची नेमकी ट्रीटमेंट काय?
पहिल्या दिवशी दोन वेळा हायड्रॉक्सिक्लोरोक्विन- 400 Mg च्या गोळ्या दिल्या जातात.
त्यानंतर 200 Mg दोन वेळा अशा 4 ते 9 दिवसांपर्यंत या गोळ्या दिल्या जातात.
त्याचबरोबर ऑसेल्टामिव्हिर हे औषध दिवसाला दोन वेळा दिलं जातं.
असे पाच दिवस हे औषध घ्यावं लागतं.
आयव्हरमॅक्टिन 12 Mg हे औषध दिवसातून दोन वेळा असे 2 दिवस दिलं जातं आणि डॉक्सिसायक्लिन 100 Mg दिवसातून दोन वेळा असे 5 दिवस दिलं जातं.
लक्षणं नसलेल्या रुग्णांवर कोणते उपचार?
महाराष्ट्रात जवळपास 80% रुग्ण असे आहेत ज्यांच्यात कोरोनाची बाधा झाल्याचं एकही लक्षण दिसत नाही.
पण मग जर लक्षणच दिसत नसेल तर मग त्यांच्यावर उपाचर तर कसे करणार? 
याबाबत बोलताना मुंबई महापालिकेच्या कस्तुरबा रुग्णालयात उपचार करणारे डॉ. दीपक मुंढे यांनी सांगितलं, “ज्या रुग्णांमध्ये कोरोनाची लक्षणं दिसत नाहीत त्यांना कोणतंही औषध देण्यात येत नाही.
व्हिटॅमीन- सी आणि झिंकच्या गोळ्या देऊन रुग्णांची रोगप्रतिकारक शक्ती वाढवण्याचा प्रयत्न केला जातो.
रुग्णाची रोगप्रतिकारक शक्ती वाढली तर, रुग्ण लवकर बरा होण्यास मदतहोते.
अत्यंत सौम्य लक्षणं असलेल्या रुग्णांवर लक्षणं पाहून उपचार केले जातात.
घसा दुखत असेल तर त्यावर औषध आणि ताप असेल तर ताप कमी करण्यासाठीच्या गोळ्या दिल्या जातात.
सौम्य लक्षणं असलेल्यांना केंद्रीय आरोग्य मंत्रालयाने आखून दिलेल्या प्रोटोकॉलप्रमाणे पाच दिवसांचा डोस दिला जातो.
शरीरात ऑक्सिजनची मात्रा किती आहे हे जाणून घेण्यासाठी ऑक्सिमीटरने त्यांची तपासणी केली जाते.
6 मिनिटांची ‘वॉक टेस्ट’ म्हणजे चालण्याची चाचणी घेतली जाते.
आणि त्यानंतरही जर रुग्णाला श्वास घ्यायला त्रास होत असेल तर त्याला तात्काळ रुग्णालयात दाखल केलं जातं.
रुग्णालयात दाखल केल्यानंतर रुग्णाचा QT interval जास्त असेल तर अॅझिथ्रोमायसिन आणि हायड्रोक्सिक्लोरोक्वीनचा डोस देण्यात येत नाही.
QTInterval हा आपल्या हृदयाच्या काही इलेक्ट्रिकल प्रॉपर्टीज मोजत असतो.
अशा परिस्थितीत अनेक रुग्णालयात संशोधनासाठी डॉक्सिसायक्लिन 5 दिवस आणि आयव्हरमॅक्टिन 3 दिवस असा डोस दिला जातोय.
तर, काही रुग्णालयं कंपॅशनेट ग्राउंडवर फॅविपिराव्हिर किंवा रेमडेसिव्हिर सारखी औषधं रुग्णांना देतात.
ही अँटीव्हायरल औषधं इतर रोगांवर गुणकारी असल्याचं पूर्वी सिद्ध झालं होतं.
कोव्हिडच्या काही केसेसमध्ये त्यांच्यामुळे रुग्णांना आराम मिळाल्याचंही दिसून आलंय.
पण अजूनही ती कोव्हिडचा इलाज आहेत असं सिद्ध झालेलं नाही.
जगभरात अशा वेगवेगळ्या औषधांचे रुग्णांवर प्रयोग सुरू आहेत.
खरं तर कोरोनामधये मृत्यूचं प्रमाण कमी आहे.
पण याचा अर्थ असा नाही की, मृत्यूचा धोकाच नाही.
राज्य सरकारने नेमलेल्या कोव्हिड टास्क फोर्सचे सदस्य डॉ. शशांक जोशींच्या मते राज्यातील कोरोनाच्या मृत्यूमध्ये मोठ्या संख्येने ज्येष्ठ नागरिक, मधुमेह आणि हृदयविकारानं आजारी असलेल्यांचा समावेश आहे.
पण लक्षणं नसलेल्या आणि इतर कोणताही आजार नसलेल्या कोरोनाग्रस्त रुग्णांना शक्य असल्यास होम क्वॉरंटाईन राहण्याची शिफारस करण्यात येते.
इतर आजार असलेल्यांवर काय उपचार?
को-मॉर्बिडिटी असणाऱ्या म्हणजे मधुमेह, हृदयरोग, उच्च रक्तदाब, किडनीचे आजार यांच्यासारख्या आजारांनी ग्रस्त असणाऱ्या कोव्हिड रुग्णांची रोगप्रतिकारक शक्तीकमी झालेली असते.
त्यांच्या शरीरात व्हायरल लोड मोठ्या प्रमाणावर असतो.
अशा रुग्णांवर उपचारांसाठी अँटी रेट्रोव्हायरल औषधं वापरण्यात येतायत.
डॉ. गौतम भन्साळी यांच्या माहितीनुसार, एचआयव्ही रुग्णांना देण्यात येणारं लुपिनाव्हिर, ब्रॉड स्पेक्ट्रमअॅंटी-बायोटीक आणि टॅमी-फ्लू अशा कॉम्बिनेशचा वापर उपचारांसाठी केला जातो.
गरोदर महिला आणि लहान मुलांवर उपचार इतर आजार असलेल्यांप्रमाणेच गरोदर महिला आणि लहान मुलांसाठीही वेगळी उपचार पद्धती आहे.
कोव्हिडची लागण झालेल्या गरोदर महिलांवर कशा प्रकारचे उपचार केले जातात याबद्दल मुंबईतील सेंट जॉर्ज रुग्णालयाचे वैद्यकीय अधीक्षक डॉ. मधुकर गायकवाड म्हणतात, “कोरोनाग्रस्त गरोदर महिलांची रोगप्रतिकारक शक्ती वाढवण्यासाठी त्यांना हाय-प्रोटीन डाएट दिलं जातं.
व्हिटॅमिन-सी, झिंक आणि व्हिटॅमिन-डी ची औषधं दिली जातात.
जेणेकरून त्यांची रोगप्रतिकारक शक्ती वाढेल.
मुंबई महापालिकेच्या नायर रुग्णालयात आत्तापर्यंत 275 कोरोनाबाधित गरोदर महिलांची प्रसूती करण्यात आलीये.
या महिलांनी 278 बाळांना जन्म दिलाय.
नवजात मुलांना कोरोनाची लागण झाली तर काय उपचार केले जातात याबाबत आम्ही नायर रुग्णालयाच्या नवजात अर्भक विभागाच्या प्रमुख प्रा. डॉ. सुक्ष्मा मलिक यांच्याशी चर्चा केली.
त्यांनी सांगितलं की,कोरोनाबाधित गरोदर महिलेपासून जन्माला येणाऱ्या मुलाला कोरोना विषाणूची बाधा झाल्याची एकही घटना समोर आलेली नाही.
पण, जन्मानंतर इतर काही कारणांमुळे 11 लहान मुलांना कोरोनाची लागण झाल्याचं समोर आलंय.
या मुलांवर योग्य उपचारानंतर त्यांना डिस्चार्ज करण्यात आलाय.
“लहान बाळं आणि कोरोनाबाधित मुलांवर त्यांना दिसून येणाऱ्या लक्षणांनुसार उपचार केले जातात.
मुलांमध्ये ताप, सर्दी, खोकला, डायरिया अशी लक्षणं दिसू शकतात.
त्याप्रमाणे त्यांना औषधं दिली जातात.
तापासाठी पॅरासिटमॉल किंवा अँटीबायोटिकच्या माध्यमातून उपचार केले जातात.
तर, न्यूमोनियासारखी लक्षणं दिसून आल्यास टॅमी-फ्लू आणि इतर अॅंटी बायोटिक्सच्या माध्यमातून उपचार होतात,” असं डॉ. मलिक यांनी सांगितलं.
कोरोनाग्रस्त कॅन्सर रुग्णांवरचे उपचारअनेक कॅन्सरग्रस्त रुग्णांना कोरोनाची लागण झाल्याचं समोर आलंय.
काही रुग्णांवर सद्यस्थितीत उपचार सुरू आहेत.
नानावटी रुग्णालयाचे मेडिकल ऑन्कोलॉजिस्ट म्हणजे कॅन्सरतज्ज्ञ डॉ. आशिष जोशींनी सांगितलं, की उपलब्ध माहितीनुसार कॅन्सर आणि कोरोनामुळे जगभरात13 टक्के रुग्णांचा मृत्यू झालाय.
“कॅन्सरग्रस्त रुग्णांना तीन भागात विभागलं जातं.
पूर्णत: बरे झालेल्या कॅन्सरग्रस्त रुग्णांना रुग्णालयात फॉलो-अपसाठी शक्यतो कमीत-कमी येण्यासाठी सांगितलं जातं.
एखाद्या कॅन्सरग्रस्त रुग्णाला कोरोनाची लागण झाली असेल आणि किमोथेरपी सुरू असेल तर, किमोथेरपी कोरोना बरा होईपर्यंत पुढे ढकलली जाते.
कॅन्सरग्रस्त रुग्णांची रोगप्रतिकारक शक्ती कमी झालेली असते.
त्यामुळे या रुग्णांची रोगप्रतिकारक शक्ती वाढवण्याकडे खास लक्ष दिलं जातं,” असं डॉ. जोशी म्हणाले.
कोरोना व्हायरसच्या रुग्णांवर वेगवेगळे देश वेगवेगळे उपचार करून पाहतायत.
हे सगळे उपचार लक्षणांवर आधारित आहेत.
अजूनतरी कोरोना व्हायरसवर रामबाण असा इलाज सापडलेला नाही.
त्यामुळे वैद्यकीयक्षेत्रातले तज्ज्ञ सातत्याने खबरदारी घ्यायला आणि मुळात संसर्ग होऊच नये यासाठी प्रयत्न करायला सांगतायत.
त्यामुळे खबरदारीचे उपाय करणं ही आपली जबाबदारी आहे.
जागतिक आरोग्य संघटनेचे महासंचालक डॉ. टेड्रोस अधानोम घेब्रेयेसुस यांनी कोरोना पॉझिटिव्ह मातांनी बाळांना स्तनपान करणं सुरू ठेवण्याचं आवाहन केलं आहे.
जिनिव्हामध्ये आयोजित एका पत्रकार परिषदेत डॉ. ट्रेडोस यांनी म्हटलं, की जागतिक आरोग्य संघटनेने याबाबत संशोधन केलं आहे.
या अभ्यासात असं आढळून आलं आहे की, स्तनपानातून विषाणूचा संसर्ग होण्याच्या धोक्यापेक्षाही स्तनपानातून बाळाला होणारे फायदे जास्त आहेत.
डॉ. ट्रेडोस यांनी म्हटलं, "प्रौढ व्यक्तींच्या तुलनेत लहान मुलांना कोव्हिड-19 आजाराचा धोका कमी असल्याचं आपल्याला माहिती आहे.
मात्र, इतर अनेक असे आजार आहेत ज्यांचा बालकांना अधिक धोका असतो.
स्तनपानामुळे असे आजार होतनाहीत.
सध्या उपलब्ध पुराव्यांच्या आधारे जागतिक आरोग्य संघटना हे सांगू शकते की, कोरोना विषाणू संसर्गापेक्षा स्तनपानातून मिळणारे फायदे जास्त आहेत.
"ते पुढे म्हणाले, "ज्या मातांना कोरोना विषाणूची लागण झाल्याची शक्यता आहे किंवा ज्यांना लागण झालीआहे, अशा मातांना स्तनपान करण्यासाठी प्रोत्साहित करण्याची गरज आहे.
आईची प्रकृती गंभीर नसेल तर बाळाला आईपासून दूर ठेवू नये.
लाईन जागतिक आरोग्य संघटनेत रिप्रोडक्टिव्ह हेल्थविषयक सल्लागार डॉ. अंशूबॅनर्जींनी सांगितलं, "आतापर्यंत आम्हाला आईच्या दुधात म्हणजे ब्रेस्टमिल्कमध्ये सक्रीय विषाणू आढळलेला नाही.
अनेक केसेसमध्ये या दुधात विषाणूच्या आरएनएचे तुकडे आढळले आहेत.
मात्र, सक्रीय विषाणू सापडलेला नाही.
त्यामुळे स्तनपानातून आईमुळे बाळाला कोरोनाची लागण होईल, असं सिद्ध होऊ शकलेलं नाही.
"आईचं दूधच सर्वोत्तम अमेरिकेतल्या सेंटर फॉर डिसीज कंट्रोल अँड प्रिव्हेंशन (CDC) यांचं म्हणणं आहे की, नवजात बालकासाठी आईचं दूधच सर्वोत्तम आहार आहे.
आईच्या दुधातून बाळाला कोरोना विषाणूचा संसर्ग होऊ शकतो, अशी कुठलीही माहिती आतापर्यंत मिळालेली नाही.
आतापर्यंत जो काही डेटा मिळाला आहे, त्यानुसार अशाप्रकारे कोरोनाचा संसर्ग होत नाही.
आई कोरोनाग्रस्त असल्यास आपल्यापासून बाळाला या आजाराची लागण होऊनये, यासाठी आईने वारंवार हात धुवावे आणि चेहऱ्यावर मास्क लावावा, असा सल्लाही सीडीसीने दिला आहे.
याच मुद्द्यावर ब्रिटनमधली NHS ही राष्ट्रीय आरोग्य सेवाही जागतिक आरोग्य संघटनेच्या मताशी सहमत आहे.
या संस्थेनुसारही आईच्या दुधातून बाळाला कोरोना विषाणूचा संसर्ग झाल्याचे कुठलेच पुरावे अजूनतरी सापडलेले नाहीत.
मात्र, स्तनपान करताना बाळ आईच्या खूप जवळ असतं.
या जवळिकीमुळे कोरोना विषाणूची लागण होण्याची शक्यता असते.
त्यामुळे कोरोनाग्रस्त किंवा संशयित कोरोनाग्रस्त मातांनी बाळाला ब्रेस्टफिड कसं करावं, यासाठी डॉक्टरांचं मार्गदर्शन घ्यावं, असंही NHS ने म्हटलं आहे.
भारतातल्या भारतीय आयुर्विज्ञान संशोधन परिषदने (ICMR) कोरोनाग्रस्त मातांनी स्तनपान करण्याआधी हात स्वच्छ धुवावे आणि चेहरा मास्कने योग्य पद्धतीने झाकावा, असं सांगितलेलं आहे.
स्तनपानातून बाळाला कोरोना संक्रमण होत असल्याचं पुराव्यानिशी सिद्ध झालेलं नाही, असं आयसीएमआरनेही म्हटलं आहे.
असिम्प्टमॅटिक कोरोना रुग्ण म्हणजेच ज्यांच्या शरीरात या आजाराची कोणतीही लक्षणं आढळत नाहीत, त्यांच्यापासून नेमक्या किती प्रमाणात संसर्ग होतो याविषयी ठोस माहिती उपलब्ध नाही, असं जागतिक आरोग्य संघटनेनं (WHO) स्पष्ट केलं आहे.
मात्र, या रुग्णांच्या माध्यमातून संसर्गाचा धोका नगण्य असल्याचं संघटनेतर्फे स्पष्ट करण्यात आलं.
लक्षणं न दिसणाऱ्या रुग्णांपासून कोरोनाचा संसर्ग होण्याचा धोका अगदी कमी असल्याचं डॉ. मारिया व्हॅन केरकोशोव्ह यांनी सांगितलं.
कोणतीही लक्षणं न दाखवणाऱ्या काही रुग्णांचा अभ्यास करण्यात आला.
त्यामुळे हा अंतिम निष्कर्ष नसल्याचंही त्यांनी स्पष्ट केलं.
आजाराची लक्षणं असलेल्या व्यक्तीकडून संसर्ग होण्याचा सर्वाधिक धोका असतो.
मात्र लक्षणं दिसू लागण्या आधीपासूनच संसर्गाचा धोका नसतो.
ज्या देशांनी कॉन्टॅक्ट ट्रेसिंग शिस्तबद्ध पद्धतीने केलं तिथून यासंबंधी माहिती गोळा करण्यात आली आहे.
लक्षणं न दिसणाऱ्या रुग्णांकडून संसर्गाचा धोका मोठ्या प्रमाणावर नसतो.
मात्र हे सगळ्याच देशात, सगळ्या परिस्थितीत लागू असेल असं नाही.
ते लंडन स्कूल ऑफ हायजीन अँड ट्रॉपिकल मेडिसिन इथं साथीच्या रोगांचे प्राध्यापक आहेत.
अलाक्षणिक रुग्णांकडून कोरोनाचा प्रादुर्भाव होतो आहे मात्र त्याचं प्रमाण नेमकं कळलेलंनाही.
डॉ. व्हॅन यांनी यासंबंधी वर्गीकरण केलं आहे.
असे रुग्ण ज्यांच्या शरीरात कोरोनाची कोणतीही लक्षणं आढळत नाहीत असे रुग्ण ज्यांच्या शरीरात कोरोनाची कोणतीही लक्षणं आढळत नाहीत मात्र ते कोरोना चाचणीत पॉझिटिव्ह आढळतात.
मात्र काही दिवसांनंतर त्यांच्या शरीरात लक्षणं दिसून येतात.
असे रुग्ण ज्यांच्या शरीरात कोरोनाची सौम्य लक्षणं जाणवतात.
कोणाकडून होऊ शकतो संसर्ग?
डॉ. व्हॅन यांच्या मते कधीही लक्षणं न जाणवणाऱ्या रुग्णांकडून संसर्ग होत नाही.
लक्षणं आढळलेले रुग्ण आणि लक्षणं नआढळलेले रुग्ण यांच्या संपर्कात आलेल्या लोकांची तपासणी केली असता, लक्षणं नसलेल्या रुग्णांच्या संपर्कात आलेल्या लोकांमध्ये कोरोनाचा प्रादुर्भाव झालेला नाही.
जागतिक आरोग्य संघटनेनं मास्क संबंधीच्या नियमावलीत ही गोष्ट नमूद केली होती.
अलाक्षणिक रुग्णांकडून कोरोनाचा संसर्ग होण्याची शक्यता नगण्य असते असं म्हटलं होतं.
लक्षणं नसलेल्या रुग्णांकडून कोरोनाचा धोका किती?
इंग्लंडमध्ये ऑफिस फॉर नॅशनल स्टॅटिटिक्सतर्फे लोकसंख्येतून काही रुग्णांचे नमुने नियमितपणे तपासत आहेत.
अनेक देशात कॉन्टॅक्ट ट्रेसिंग करण्यात आलं.
अलाक्षणिक रुग्णांकडून अगदी मामुली स्वरुपात कोरोनाचा संसर्ग होतो.
लक्षणं दिसू लागतात त्या क्षणापासून किंवा त्याआधीपासून संसर्ग होऊ शकतो.
त्यावेळी ही लक्षणं सौम्य स्वरुपातअसूशकतात.
लक्षणं विकसित होण्यापूर्वी तीन दिवस विषाणू शरीरात वावरत असतो.
लक्षणं आढळण्यापूर्वी होणाऱ्या संसर्गाचा परिणाम ट्रॅकिंग, ट्रेसिंग आणि आयसोलेशन संदर्भात महत्त्वाचं असतं.
जगभरात कोरोना व्हायरसचा प्रसार वेगाने होत आहे, यासोबतच कोरोनावरचे अनेक उपचारही सोशल मीडियावरून सांगितले जात आहेत.
सोशल मीडियावर सांगितल्या जाणाऱ्या या उपायांपैकी काहींच मूळ आम्ही शोधलं.
भारतातल्या दोन प्रमुख वैद्यकीय संस्था आणिदेशातल्या डॉक्टर्सनी व्हॉट्स अॅपवर मोठ्या प्रमाणावर शेयर केलेल्या एका खोट्या मेसेजवर टीका केली आहे.
या मेसेजमध्ये या डॉक्टरांचं नाव घेऊन उपाय सुचवले आहेत.
या मेसेजमध्ये कोरोनापासून बचाव करण्यासाठी एक मोठी यादी सुचवण्यात आली आहे.
यामध्ये सोशल डिस्टन्सिंगच्या नियमांचं पालन करणं, गर्दी टाळणं आणि स्वच्छतेसारख्या महत्त्वाच्या बाबींचा समावेश आहे.
यामध्येच 'शाकाहारी व्हा', अशीही सूचना करण्यात आली आहे.
तसंच बेल्ट, अंगठी अथवा घड्याळ घालू नका असंही म्हटलं आहे.
पण यापैकी कोणत्याही उपायातून कोरोना व्हायरसला रोखण्यास मदत होते, याचा काही एक पुरावा मिळालेला नाहीये.
कोरोनासंबंधी जागतिक आरोग्य संघटनेनं (WHO) आहारात फळं आणि पालेभाज्यांचा वापर करण्यास सांगितलं आहे.
लाईनफ्लूच्या लसीमुळे कोरोनाची शक्यता बळावत नाही.
फेसबुकवर एक पोस्ट मोठ्या प्रमाणावर शेअर केली जात आहे.
त्यात दावा केला जातोय की, जर तुम्ही कधी इन्फ्लूएन्झाची लस घेतली असेल, तर तुम्हाला कोरोनाची लागण व्हायची शक्यता जास्त आहे.
एका पोस्टमध्ये तर याचा पुरावा म्हणून US लष्कराच्या संशोधनाचा दाखला दिला जातोय.
पण, हा अभ्यास ऑक्टोबर 2019 मध्ये प्रसिद्ध झाला होता.
तोपर्यंत कोरोनाची सुरुवातही झाली नव्हती.
तसंच या अभ्यासासाठी वापरण्यात आलेले आकडे 2017-18च्या फ्लूशी संबंधित आहेत.
या बाबीचा कोणताही पुरावा नाही की, फ्लूच्या लशीमुळे तुम्हाला कोरोना व्हायची अधिक शक्यता असते.
यूएस सेंटर्स फॉर डिसीज कंट्रोलने स्पष्ट म्हटलंय की, इन्फ्लूएन्झाच्या लसीरकरणामुळे इतर साथीच्या रोगांना बळी पडण्याची शक्यता वाढते, याची काही एक पुरावा नाहीये.
नियमितपणे फेस मास्क वापरल्यामुळे नुकसान नाही.
अनेक दिवस फेस मास्क वापरल्यास ते आरोग्यासाठी धोकादायक असतं, असा एक लेख सोशल मीडियावर शेअर केला जात आहे.
स्पॅनिश भाषेत सर्वांत अगोदर हा दावा करण्यात आला होता.
अमेरिकेतही हा लेख मोठ्या प्रमाणावर शेअर करण्यात आला.
त्यानंतर इंग्रजीत या लेखाचा अनुवाद आला.
नायजेरियाच्या एका न्यूज साईटवर तर हा लेख 55 हजारांहून अधिक जणांनीशेअर केला.
या लेखात दावा केला होता की, खूप वेळासाठी मास्क घालून श्वास घेतल्यास कार्बन डायऑक्साईड श्वसनातून आत जातो.
यामुळे चक्कर येतात आणि शरीरात ऑक्सिजनची कमतरता जाणवते.
त्यामुळे मग दर दहा मिनिटाला मास्क हटवण्याची शिफारस केली जाते.
जागतिक आरोग्य संघटनेचे डॉ. रिचर्ड मिहिगो यांनी बीबीसीला सांगितलं, "हे दावे चुकीचे आहेत आणि त्यांचं पालन केल्यास आरोग्याला धोका निर्माण होऊ शकतो.
"त्यांनी म्हटलं, "नॉन-मेडिकल आणि मेडिकल मास्क हे विणलेल्या धाग्यांनी तयार केले जातात.
त्यात श्वास घेण्याची क्षमता असते.
त्यातून तुम्ही आरामात श्वास घेऊ शकता.
"मास्क काढून श्वास घेणं म्हणजे कोरोनाला आमंत्रण देण्यासारखं आहे, असंही ते सांगतात.
अशा काही परिस्थितींमध्ये मास्क नवा परण्याचा सल्ला दिला जाऊ शकतो.
1. दोन वर्षांपेक्षा कमी वयाची मुलं, ज्यांच्या फुफ्फुसांचा विकास पूर्णपणे झालेला नसतो.
2. श्वसनासंबंधीचे आजार असलेल्या व्यक्ती ज्यांना श्वास घेताना त्रास होतो.
धूम्रपान केल्यामुळे कोरोनापासून बचाव होत नाही.
या पद्धतीचा दावा अनेक वेळा समोर येत आहे.
या दाव्यात तथ्य असावं, असं धूम्रपान करणाऱ्यांना वाटत असेल, पण तसं नाहीये.
धूम्रमान केल्यामुळे कोरोनाची लागण व्हायची शक्यता कमी असते, या बाबीचा काही एक पुरावा नाही.
पण, अशा पद्धतीचा दावा करणारे अनेक लेख आहेत.
उदाहरणार्थ- युके मेल ऑनलाईनचा हा लेख बघा.
दहा हजारपेक्षा अधिक वेळा तो शेअर केला गेला आहे.
धूम्रपान केल्यामुळे कोरोनाची लागण व्हायची शक्यता कमी होते, असं त्यात म्हटलंय.
अनेक देशांमध्ये कोरोनाचे जे रुग्ण दवाखान्यात भरती झाले, त्यामध्ये धूम्रपान करणाऱ्यांची संख्या कमी प्रमाणात होती, असंही म्हटलं होतं.
तसंच तज्ज्ञ यासंबंधीची माहिती शोधण्याचा प्रयत्न करत आहेत, असंही त्यात म्हटलं.
एका प्रमुख फ्रेंच हॉस्पिटलच्या संशोधनानुसार निकोटिन कोरोनाच्या संसर्गचा प्रसार रोखण्याचं कारण असू शकतं, असं म्हटलं गेलं.
निकोटिन पॅच आणि निकोटिन रिप्लेसमेंट थेरेपीचा कोरोना व्हायरसवर नेमका काय परिणाम होतो, याविषयीचं अध्ययन सध्या सुरू आहे.
पण WHOचं म्हणणं आहे की, कोरोनावरील उपाय किंवा कोरोना रोखण्यासाठी तंबाखू अथवा निकोटिन परिणामकारक ठरतं, याविषयी आतापर्यंत पुरेशी माहिती समोर आलेली नाही.
यात म्हटलंय की, धूम्रपान करणारे लोक कोरोना व्हायरसमुळे गंभीररित्या आजारी पडण्याची शक्यता आहे.
तसंच जी माणसं स्मोकिंग करतात, त्यांनी कोरोनाच्या साथीचा विचार करता स्मोकिंग सोडायला हवं, कारण त्यामुळे फुफ्फुसाची गंभीर आजार उद्भवू शकतो, अशीही वैद्यकीय सूचना देण्यात आली आहे.
महाराष्ट्राचे मुख्यमंत्री उद्धव ठाकरे यांनी फेसबुक लाईव्हच्या माध्यमातून जनतेशी संवाद साधला.
यावेळी त्यांनी राज्यातील सद्यस्थितीसह कोरोनाच्या नव्या लक्षणांची माहिती, पाचव्या लॉकडाऊनच्या चर्चा इत्यादी विविध मुद्द्यांवर भाष्य केलं.
हा संकटाचा काळ आहे, असंम्हणत मुख्यमंत्री उद्धव ठाकरे यांनी विरोधकांचं नाव न घेता म्हटलं, “कुणीही राजकारण करू नये.
तुम्ही केलं तरी आम्ही करणार नाही.
महाराष्ट्राची जबाबदारी आहे, आमच्यावर महाराष्ट्राचा विश्वास आहे.
तुम्ही काही बोला, मी प्रामाणिकपणे काम करतो आहे,सरकारप्रामाणिकपणे काम करत आहे.
‘सव्वा ते दीड लाखांचा केंद्राचा अंदाज होता’“आता जो टप्पा सुरू झालेला आहे, त्यामध्ये केंद्र सरकारच्या टीमच्या अंदाजाप्रमाणे महाराष्ट्रात सव्वा ते दीड लाख रुग्ण असतील असा अंदाज होता.
पण आपणखबरदारी घेतली.
आज आपल्या महाराष्ट्रामध्ये 33 हजार 786 पॉझिटीव्ह केसेस आहेत,” अशी माहिती मुख्यमंत्र्यांनी दिली.
लाईनआपला जिल्हा इथे शोधा लाईन“47 हजार 190 रुग्णांपैकी 13 हजार 404 रुग्ण बरे होऊन घरी गेले आहेत.
सव्वा लाख रुग्णांची शक्यता होती, आज अॅक्टिव्ह केसेस या 33 हजार 786 आहेत,” अशी माहिती देत मुख्यमंत्री जनतेला उद्देशून म्हणाले, तुम्ही जी शिस्त पाळली, हिंमत दाखवली त्यामुळे हे शक्य झाले
2) मुख्यमंत्र्यांनी सांगितली कोरोनाची नवी लक्षणं मुख्यमंत्री उद्धव ठाकरे यांनी आज कोरोनाच्या नव्या लक्षणांचा उल्लेख केला.
त्यांनी लोकांना आवाहन केलं की, “सर्दी खोकला ताप याशिवाय थकवा, तोंडाची चव जाणे, वास न येणे अशी नवे लक्षणेही, ती अंगावर न काढता वेळीच डॉक्टरांना दाखवा”
लाईन “कोरोनासोबत जगायला शिका म्हणजे काय शिकायचं?
पुढचे काही दिवस, काही महिने आपल्याला मास्क घालूनच समाजात फिरावं लागेल, आपले हात धुत राहावे लागतील, सतत तोंडाला हात न लावणे, एकमेकांपासून अंतरावर राहणे, रस्त्यावर थुंकू नये.
कोरोनानंतरचे जग असे असेल,” असंही ते म्हणाले.
3) लॉकडाऊन-5 बाबत मुख्यमंत्री काय म्हणाले?“31 नंतर लॉकडाऊन राहणार की उठणार, हा ‘हो’ किंवा ‘नाही’ असा विषय नाही.
लॉकडाऊन अचानक लावणं हे जसं योग्य नाही.
तसं ते अचानक उठवणं योग्य नाही,” असं मुख्यमंत्री म्हणाले.
“लॉकडाऊन हा शब्द वापरु नका, तो शब्द बाजूला ठेवा.
त्यापेक्षा आपण हळूहळू आपल्या जीवनाची गाडी पूर्वपदावर आणतोय.
जसं हळूहळू बंद करत गेलो.
तसं पुन्हा परत सुरु करत आहोत.
हे सुरु करत असताना पावलं अत्यंत खबरदारीने टाकायची आहेत,” असं ते म्हणाले.
4) ‘पुढील 8-10 दिवस पुरेल इतका रक्तसाठा’“पुढील लढाई अधिक बिकट होणार आहे.
आपल्याकडे काही केसेस वाढणार आहेत.
पण घाबरण्याचे कारण नाही.
आपण मोठ्या प्रमाणातआरोग्य सुविधा निर्माण करत आहोत.
राज्यात काही लाखांमध्ये आपण रुग्ण शय्याची व्यवस्था करत आहोत,” असं मुख्यमंत्री म्हणाले.
मुख्यमंत्र्यांच्या माहितीनुसार, महाराष्ट्रात एप्रिल महिन्याच्या शेवटी हॉस्पिटल्स आहेत.
त्यामध्ये हजाराच्या आसपास बेड होते.
आज हे हॉस्पिटल्स आणि फील्ड हॉस्पिटल्स यांची एकत्रित संख्या मोजल्यास मे अखेरीस किमान 14 हजार बेड उपलब्ध होतील.
यावेळी मुख्यमंत्र्यांनी रक्तदानाचं आवाहनही जनतेला केलं.
ते म्हणाले,“आपल्याकडे पुढचे आठ ते दहा दिवस पुरेल एवढा रक्तसाठा आहे.
मी तमाम रक्तदात्यांना नम्र आवाहन करत आहे की, महाराष्ट्राला रक्ताची गरज आहे आणि महाराष्ट्राचं रक्त काय असतं, महाराष्ट्राच्या रक्तामध्ये संकटाविरुद्ध लढण्याची जिद्द आहे हे पुन्हा दाखवायचे आहे, म्हणून पुन्हा रक्तदान करण्याची आवश्यकता आहे.
मदतीच्या पॅकेजवरून विरोधकांना टोले “काही जण असं म्हणत आहेत की तुम्ही पॅकेज का नाही दिले?
पॅकेज द्यायला पाहिजे,” असं म्हणत उद्धव ठाकरेंनी विरोधकांना टोले लगवाले.
“सगळं काही देत आहोत, पहिले जे संकट आपल्या डोक्यावर घोंगावत आहे, ते आरोग्याचं संकट आहे.
जोपर्यंत आरोग्यविषयक सुविधा आपण करत नाही, तोपर्यंत पोकळ घोषणा करणारं महाविकास आघाडीचं सरकार नाही आहे,” असं ते म्हणाले.
यावेळी सरकारनं केलेल्या मदतीची माहिती दिली :रेशन कार्ड नसलेल्यांना धान्य देत आहोत.
रेशन कार्ड नसलेल्यांनाही आता महात्मा फुले योजनेअंतर्गत नोंदणीकृत हॉस्पिटल्समध्ये शंभर टक्के मोफत उपचार दिलंजाईल.
केंद्राने रेल्वेची सोय केल्यानंतर केंद्र सरकारने 85 % रक्कम जाहीर केली आहे.
राज्याने आजपर्यंत 481 ट्रेन्स सोडल्या आहेत.
6-7 लाख प्रवासी मजुरांची सोय केली.
यासाठी राज्य सरकारने 85 कोटी रुपये ट्रेनच्या भाड्यापोटी दिले आहेत.
अडकलेल्या मजुरांना राज्याच्या सीमेपर्यंत नेण्यासाठी एसटी बसेसच्या 32 हजार फेऱ्या झाल्या आहेत.
त्यातून आपण 3 लाख 80 हजार मजुरांना स्टेशनपर्यंत किंवा त्यांच्या राज्यापर्यंत पोहोचवले आहे.
6) शेती क्षेत्राबाबत उद्धव ठाकरे काय म्हणाले?
खरीप हंगामाच्या तयारीची बैठक मंत्रिमंडळाने परवाच घेतल्याची माहिती उद्धव ठाकरेंनी दिली.
“मंत्रिमंडळाच्या बैठकीत पीक कर्जाचा विचार आला, विम्याची योजना आली, शेतकऱ्यांना बांधावर बी बियाणे कसे उपलब्ध करून देता येईल हा नवीन प्रयोग राज्य सरकार करत आहे,” अशी माहितीत्यांनी दिली.
शेतीच्या कामांना कुठेही अटकाव केला नाह, असा पुनरुच्चारही त्यांनी यावेळी केला.
तसंच, “कापूस खरेदीचा विषय अनेक जणांनी मांडला.
आजपर्यंत आपण 75-80 टक्के कापूस खरेदी केलेली आहे.
अजूनही चालूच आहे, बंद नाही केली आहे.
तसचं इतर अन्नधान्याच काय करणार त्याही बाबतीत पूर्ण विचार करत आहोत, हे करत असताना आरोग्याचा विचार करत आहोत कारण तो महत्त्वाचा आहे,” असं मुख्यमंत्री म्हणाले.
भारतात कोरोना लसीकरणाला जानेवारी महिन्यात सुरुवात होऊ शकते, असं मत केंद्रीय आरोग्यमंत्री डॉ. हर्षवर्धन यांनी व्यक्त केलं आहे.
ANI वृत्तसंस्थेला 21 डिसेंबरला दिलेल्या मुलाखतीत त्यांनी म्हटलं, "जानेवारी महिन्यात कोणत्याही क्षणी, कोणत्याही आठवड्यात आपण कोरोनाचा पहिला डोस नागरिकांपर्यंत पोहोचवण्याच्या स्थितीत असू शकतो, असं मला वैयक्तिक पातळीवर वाटतं.
1कोरोना लशीबाबत तिची सुरक्षितता आणि परिणामकारकता हीच प्राथमिकता असेल.
या दोन गोष्टींकडे अजिबात दुर्लक्ष केलं जाणार नाही, असंही त्यांनी म्हटलंय.
पुढच्या सहा महिन्यात देशभरातल्या 30 कोटी जनतेला कोरोनाची लस देण्यात येईल, अशी आशाही हर्षवर्धन यांनी व्यक्त केलीय.
त्यांनी म्हटलं,"कोरोनाच्या लशीसाठी देशातील तत्ज्ञ मेहनत घेत आहे.
पुढच्या 6 ते 7 महिन्यांत देशातील 30 कोटी जनतेचं लशीकरण करण्याची तयारी सध्या सुरू आहे.
" ज्या 30 कोटी लोकांना आधी लस दिली जाणार आहे, त्यात 1 कोटी आरोग्य कर्मचारी, 2 कोटी फ्रंटलाईन वर्कर्स, 50हून अधिक वयाचे 26 कोटी नागरिक आणि 50 हून कमी वयाचे पण काहीएक आजार असणारे जवळपास 1 कोटी लोक असतील.
2 यापूर्वी कोव्हिड 19साठीची लसीकरण मोहीम जानेवारी 2021 पासून सुरू होण्याची शक्यता असून या लसीकरण मोहीमेमुळे ऑक्टोबर 2021 पर्यंत परिस्थिती काहीशी पूर्वपदावर येण्याची शक्यता असल्याचं मत सिरम इन्स्टिट्यूटच्या अदर पूनावाला यांनी व्यक्त केलं.
इंडियन एक्सप्रेसने मध्ये याविषयीची बातमी छापण्यात आलीय.
साधारणपणे 20 टक्के भारतीयांना लस मिळाल्यानंतर ऑक्टोबर 2021पर्यंत स्थिती सामान्य पातळीवर येण्याची आशा निर्माण होईल असं ते यामध्ये म्हणाले आहेत.
दरम्यान नव्याने झालेल्या चाचणीत रशियच्या स्पुटनिक 5 लशीची अचूकता 91.4टक्के असल्याचं दिसून आलं आहे.
सप्टेंबर पासून रशियात 1 लाख लोकांना लस देण्यात आली आहे.
या चाचणीत लस देण्यात आलेल्या 22,714 जणांचा समावेश होता.
तर भारतामध्ये लशीच्या ट्रायल्स घेणाऱ्या सिरम इन्स्टिट्यूट ऑफ इंडिया आणि भारत बायोटेक याकंपन्यांनी नियामकांकडे आपत्कालीन परिस्थितीतल्या तातडीच्या वापरासाठीच्या परवानगीसाठी अर्ज केलाय.
3फायझर - बायोएनटेक फायझर - बायोएनटेक लशीचा वापर करत युके, अमेरिका आणि कॅनडात लसीकरण सुरू झालेलं आहे.
फायझर - बायोएनटेक लसफायझर आणि बायोएनटेक कंपन्यांनी मिळून तयार केलेल्या लशीला अमेरिका आणि युकेमध्ये परवानगी देण्यातआली आहे.
औषध उत्पादक कंपन्या फायझर आणि बायोएनटेकने तयार केलेल्या कोव्हिड 19वरच्या लशीच्या मदतीने युकेमध्ये लसीकरण मोहीम सुरू झालीय.
मार्गारेट कीनन या 90 वर्षांच्या आजींना फायझर - बायोएनटेकच्या लशीचा युकेमधला पहिला डोस देण्यात आला.
लशीच्या मोठ्या प्रमाणावरील वापराला परवानगी देणारा युके हा पहिला देश ठरला आहे.
कोव्हिडची लस पहिल्यांदा देण्यात आलेल्या 90 वर्षांच्या मार्गारेट कीनन यांना युकेमधली पहिली लसदेण्यात आली.
फायजरची लस 95 टक्क्यांपर्यंत संरक्षण देते त्यामुळे ही लस व्यापक वापरासाठी योग्य असल्याचं ब्रिटिश नियामक MHRA ने म्हटलं आहे.
तर फायझर - बायोएनटेकच्या याच लशीच्या मदतीने अमेरिकेतली लसीकरण मोहीमही सुरू झालेली आहे.
न्यूयॉर्कमधल्या नर्स सँड्रा लिंडसे यांना या लशीचा अमेरिकेतला पहिला डोस देण्यात आला.
एप्रिलपर्यंत 10 कोटी लोकांना लस देण्याचं उद्दिष्टं अमेरिकेत ठेवण्यात आलंय.
कॅनडामध्येही या लशीचे डोसेस देत लसीकरण मोहीम सुरू करण्यात आली आहे.
फायझर -बायोएनटेकच्या लशीचे 4 कोटी डोसेस युकेने यापूर्वीच ऑर्डर केलेले आहेत.
या डोसेसच्या मदतीने 2 कोटी लोकांना ही लस देता येईल.
यापैकी 1 कोटी डोस येत्या काही दिवसांत युकेमध्ये उपलब्ध होणार आहेत.
फायझर लस10 महिन्यांच्या कालावधीत ही लस विकसित करण्यात आलीय.
औषध उत्पादक कंपनी मॉडर्नानेही कोरोना व्हायरसच्या लशीच्या व्यापक वापरासाठी अमेरिका आणि युरोपच्या नियामकांकडे मंजुरी मागितली आहे.
आपल्या लशीमुळे 90 टक्क्यांपर्यंत संरक्षण मिळत असल्याचा दावा फायझर - बायोएनटेकने काही दिवसांपूर्वी केला.
फायझर कंपनीने अमेरिकेमध्ये मंजुरी मिळविण्यासाठी अर्ज केला होता.
चाचणी करण्यात आलेल्या लोकांपैकी 90% लोकांमध्ये कोव्हिडची लक्षणं निर्माण झालीनाहीत.
या लशीचे दोन डोस तीन आठवड्याच्या अंतराने द्यावे लागतील.
आतपर्यंत 43,000 लोकांवर या लशीची चाचणी करण्यात आली आणि त्यामध्ये लशीच्या सुरक्षिततेबाबत प्रश्नचिन्हं निर्माण करणाऱ्या कोणत्याही गोष्टी आढळून आल्या नाहीत.
ही लस -70 अंशसेल्शियस तापामानात साठवून ठेवावी लागेल.
शिवाय ती एका ठिकाणाहून दुसरीकडे नेताना शुष्क बर्फात (Dry Ice) गुंडाळून एका विशिष्ट बॉक्समधून न्यावी लागेल.
या बॉक्सवर जीपीएस ट्रॅकर लावलेला असेल.
लस कोल्डचेनही RNA प्रकारची लस आहे.
यामध्ये व्हायरसच्या जेनेटिक कोडमधला एक विशिष्ट लहानसा भाग लस तयार करण्यासाठी वापरला जातो.
ही लस टोचल्यानंतर शरीरातली रोग प्रतिकारशक्ती जागृत होते आणि या आणि यासारख्या पेशींवर हल्ला करते.
RNA लस कशी काम करतेयापूर्वी इतर कोणत्याही RNA प्रकारच्या लशींना माणसांसाठीच्या वापराची परवानगी मिळालेली नाही.
पण इतर रोगांवर विकसित करण्यात आलेल्या RNA लशी काही ट्रायल्सदरम्यान लोकांना देण्यात आल्या होत्या.
फायझर आणि बायोटेक या कंपन्यांनी विकसित केलेल्यालशीची अमेरिका, जर्मनी, ब्राझील, अर्जेंटिना, दक्षिण आफ्रिका आणि तुर्की या 6 देशांतल्या 43,500 लोकांवर चाचणी घेण्यात येतेय.
या लोकांना 3 आठवड्यांच्या अंतराने या लशीचे 2 डोस देण्यात आले.
दुसरा डोस घेतल्यानंतर सात दिवसांमध्ये 90% संरक्षणमिळाल्याचं यामध्ये आढळलं.
शिवाय यापैकी कोणामध्येही लशीच्या सुरक्षिततेविषयीची कोणतीही काळजीची बाब आढळली नाही.
या लशीविषयी अधिक वाचण्यासाठी क्लिक करा : कोव्हिडपासून 90 टक्के संरक्षण देणारी 'ही' नवीन लस कोणती?
लशींची तुलना ऑक्सफर्ड विद्यापीठ - अॅस्ट्राझेनका लस ऑक्सफर्डची लस लोकांमध्ये कोव्हिडची लक्षणं निर्माण होण्यापासून 70% संरक्षण देत असल्याचं चाचण्यांमध्ये आढळलंय.
या लशीमुळे ज्येष्ठ व्यक्तींच्या शरीरातही चांगली प्रतिकारशक्ती निर्माण झाल्याचंही आढळलं आहे.
याट्रायल्समधल्या आकडेवारीवरून असं सूचित होतंय की लशीच्या डोसाचं प्रमाण बदलल्यास या लशीमुळे कोरोनापासून 90 टक्क्यांपर्यंत संरक्षण मिळण्याची शक्यता आहे.
युकेने या लशीच्या 10 कोटी डोसेसची ऑर्डर दिलेली आहे.
या लशीचे दोन डोस घ्यावे लागतील.
20,000 पेक्षा जास्त स्वयंसेवकांसोबतच्या चाचण्या अजूनही करण्यात येत आहेत.
सगळ्या लशींपैकी कदाचित ही लस वितरीत करणं सगळ्यात सोपं असेल कारण ही लस अतिशय थंड तापमानामध्ये साठवून ठेवावी लागणार नाही.
चिंपांझींमध्ये आढळणाऱ्या सर्दीच्या विषाणूंपैकी कमकुवत झालेले विषाणू घेत त्यामध्ये मानवामध्ये या विषाणूंची वाढ होऊ नये असे बदल करण्यात आले आहेत आणि त्यापासून ही लस तयार करण्यात आलीय.
या लशीच्या ट्रायल्सचे निकाल ख्रिसमसपूर्वीच येतील असं ऑक्सफर्डव्हॅक्सिन ग्रुपच्या प्रा. अँड्र्यू पोलार्ड यांनी म्हटलं होतं.
ख्रिसमस आधीच भारतामध्ये सीरम इन्स्टिट्यूट ऑक्सफर्डच्या लशीच्या चाचण्या घेत आहे आणि या लशीचं उत्पादनहीकरत आहे.
सिरम इन्स्टिट्यूटने कोव्हिशिल्ड (COVISHIELD) या कोरोनावरील लशीच्या तातडीच्या वापरासाठी भारत सरकारकडे परवानगी मागितली आहे.
तसा परवानगीचा अर्ज केल्याची माहिती सिरम इन्स्टिट्यूट ऑफ इंडियाचे मालक आणि मुख्यकार्यकारी अधिकारी (CEO) अदर पुनावाला यांनी ट्विटरवरून दिली.
अदर पूनावाला यांनी ट्विटरवरून सांगितलं, "तुम्हा सगळ्यांना शब्द दिल्याप्रमाणे, 2020 साल संपण्याच्या आधीच सीरम इन्स्टिट्यूटने कोव्हिशिल्ड या मेड-इन-इंडिया लशीच्या आपत्कालीन परिस्थितीत तातडीच्या वापरासाठी केंद्र सरकारकडे परवानगीचा अर्ज केला आहे.
"अदर पूनावाला यांनी केंद्र सरकार आणि पंतप्रधान नरेंद्र मोदी यांनी दिलेल्या पाठिंब्याबद्दलही आभार व्यक्त केलेआहेत.
ऑक्सफर्डची लस भारतामध्ये कोव्हिशील्ड या नावाने ही लस उपलब्ध असेल.
पंतप्रधान नरेंद्र मोदींनी नुकतीच सिरम इन्स्टिट्यूटला पुण्यात भेट देत लशीच्या कामाची पहाणी केली होती.
सिरम इन्स्टिट्यूट कोव्हिड-19 च्या लशीची तिसऱ्या टप्प्यातील मानवीचाचणी देशभरात सुरू आहे.
सोबतच सिरम इन्स्टिट्यूट अधिकचे 10 कोटी डोसेस तयार करणार आहे.
सिरम इन्स्टिट्यूटच्या लशीची तिसऱ्या टप्प्यातली चाचणी भारतभरातल्या 17 शहरांमध्ये केली जात आहे.
सिरम इन्स्टिट्यूटच्या कोव्हिशील्ड लशीच्या तिसऱ्या टप्प्यातल्या ट्रायलचे निकाल याच वर्षी नोव्हेंबर अखेर वा डिसेंबरच्या सुरुवातीपर्यंत येण्याची अपेक्षा आहे.
या लशीचे 10 कोटी अधिक डोसेस तयार करून ते 2021 मध्ये भारतासोबतच लघु आणि मध्यम उत्पन्न असलेल्या देशांमध्ये देण्यात येणार असल्याचं सिरम इन्स्टिट्यूटने जाहीर केलंय.
पुण्यातील सिरम इन्स्टिट्यूट ऑफ इंडिया ही संस्था कोव्हिड-19 आजारावरील लशीचे 10 कोटी डोस 2021 सालच्या सुरुवातीपर्यंत बनवणार असल्याची माहिती संस्थेचे प्रमुख अदर पुनावाला यांनी दिली होती.
या लशीच्या प्रत्येक डोसची किंमत 3 अमेरिकन डॉलर म्हणजे 225 रुपये असणार आहे.
आणि याचे दोन डोस लोकांना घ्यावे लागतील.
सिरम इन्स्टिट्यूट तयार करत असलेल्या एकूण डोसेसपैकी 90% उत्पादन भारत सरकारला 3 अमेरिकन डॉलर प्रति डोस दराने देण्यात येणार असून उर्वरित 10% डोसेसची खासगी विक्री करण्यात येणार असून ती जास्त दराने (सुमारे हजार रुपयांना) उपलब्ध होणार असल्याचं सायरस पूनावाला यांनी एच. टी. समिटमध्ये बोलताना सांगितलं होतं.
मॉडर्ना लस अमेरिकेतल्या औषध नियामकांनी मॉडर्ना कंपनीची लस सुरक्षित असल्याचं म्हणत तिच्या वापराला मान्यता दिली आहे.
अमेरिकेमध्ये मान्यता मिळणारी ही दुसरीलस आहे.
ही लस सुरक्षित असून 94% संरक्षण देत असल्याचं अमेरिकेच्या फूड अँड ड्रग अॅडमिनिस्ट्रेशन (FDA)ने म्हटलंय.
मॉडर्ना कंपनीची लसही फायझरच्याच पद्धतीची आहे.
मॉडर्नानं कोरोना व्हायरसच्या लशीच्या व्यापक युरोपच्या नियामकांकडे मंजुरी मागितली आहे.
नियामक या एमआरएनए लशीच्या ट्रायलशी संबंधित आकडेवारी पाहून ही लस वापरणं सुरक्षित आहे की नाही याचा निर्णय घेतील.
ही लस 94.5% लोकांचं संरक्षण करत असल्याचं कंपनीचं म्हणणं आहे.
या लशीचे दोन डोस चार आठवड्यांच्या अंतरानेद्यावे लागतील.
एकूण 30,000 स्वयंसेवकांचा या मॉडर्ना लशीच्या ट्रायल्समध्ये सहभाग आहे.
यापैकी अर्ध्यांना लस टोचण्यात आलेली आहे तर निम्म्या जणांना डमी इंजेक्शन्स देण्यात आली आहेत.
फायझरच्या लशीच्या तुलनेत ही लस साठवून ठेवणंसोपं असेल.
ही लस -20 सेल्शियल तापमानाला 6 महिन्यांपर्यंत साठवून ठेवता येईल.
अधिक माहितीसाठी वाचा - फायजर लसीच्या तुलनेत कशी आहे मॉडर्नाची नवी लस? केव्हा उपलब्ध होणार?
लशीची गरज कशासाठी?
लोकसंख्येतल्या अनेक लोकांना अजूनही कोरोना व्हायरसचा संसर्ग होण्याचा मोठा धोका आहे.
सध्या विविध देशांमध्ये घातलेल्या किंवा यापूर्वी घालण्यात आलेल्या निर्बंधांमुळेच आतापर्यंत अनेकांना याची लागण झाली नाही आणि मृत्यूंचा आकडा अजून वाढला नाही.
लस उपलब्ध झाल्यास ती मानवी शरीरातल्या रोग प्रतिकारक शक्तीला कोरोना विषाणूशी कसं लढायचं हे शिकवेल.
यामुळे मुळातच कोरोना व्हायरसचा संसर्ग होणार नाही किंवा संसर्ग झालाच तर त्याचे गंभीर परिणाम होणार नाहीत.
लस आणि योग्य उपचार पद्धती या दोन्ही गोष्टी एकत्रित केल्यातरच कोरोना व्हायरसची ही जागतिक साथ आटोक्यात येऊ शकेल.
जगभरात सुरू असलेल्या कोरोना लशींच्या चाचण्या जगभरात सध्या विविध कंपन्या लस तयार करण्यासाठीच्या प्रयत्नांत आहेत या लशींच्या चाचण्या विविध टप्प्यामध्ये आलेल्या आहेत.
यामध्ये 155लशी सध्या क्लिनिकल ट्रायलच्या आधीच्या टप्प्यात आहेत.
22 लशींवर पहिल्या टप्प्यातल्या चाचण्या सुरू आहेत.
म्हणजे मुळात ही लस सुरक्षित आहे का, हे तपासलं जातंय.
तर 15 लशींवर दुसऱ्या टप्प्यातल्या सुरक्षा चाचण्या करण्यात येतायत.
लस विकास टप्पे 10 लशी तिसऱ्या टप्प्यात आहेत.
या लशींच्या मोठ्या प्रमाणावर चाचण्या सुरू आहेत आणि त्यांची परिणामकारकता तपासली जातेय.
हे सगळे टप्पे पार पडल्यानंतरच एखाद्या लशीला मान्यता मिळावी म्हणून अर्ज केला जातो.
रशियाची स्पुटनिक - 5 लस रशियाने विकसित केलेल्या स्पुटनिक -5 लशीपासून 92% संरक्षण मिळत असल्याचा दावा तिथल्या संशोधकांनी केलाय.
स्पुटनिक-5 ही लस डॉ. रेड्डी लॅबला देणार असल्याचं रशियाने म्हटलं आहे.
स्पुटनिक-5 या लसीचे 10 कोटी डोस डॉ. रेड्डी लॅबला देणार असल्याचंरशियाने स्पष्ट केलं आहे.
या लशीचा पुरवठा 2020 वर्षाच्या शेवटच्या महिन्यात सुरू होण्याची शक्यता आहे.
लशी संदर्भातील चाचण्या आणि नियम यांच्या पूर्ततेनंतरच अधिक तपशील स्पष्ट होईल.
फेज-3 ट्रायल पूर्ण होण्यापूर्वीच रशियाने लशीला परवानगीदिली.
जगभरातील शास्त्रज्ञ आणि डॉक्टरांमध्ये यामुळे साशंकतेचं वातावरण होतं.
लसीकरण मोहीमेसाठी भारताची तयारी सुरू कोरोना लस भारतात कोणत्या पद्धतीने सर्वांना दिली जाईल, याबाबत केंद्र सरकारने एक नियमावली सोमवारी (14 डिसेंबर) जाहीर केली.
PTI वृत्तसंस्थेने दिलेल्या माहितीनुसार, "दररोज प्रत्येक सत्रात 100 ते 200 लोकांचं लसीकरण करण्यात येईल.
त्यानंतर अर्धा तास त्या नागरिकांचं निरीक्षण करण्यात येईल.
त्यांच्यावर लसीचा दुष्परिणाम तर होत नाही ना, यासाठी हे निरीक्षण करण्यात येणार आहे.
"तसंच एका वेळी एकाच व्यक्तीला लसीकरण केंद्रात जाण्यासाठी परवानगी असेल.
कोरोनावरची लस भारतात कुठे, कशी मिळेल?
2021च्या सुरुवातीच्या दोन तीन महिन्यात कोरोनावरची लस उपलब्ध झालेली असेल असं केंद्रीय आरोग्य मंत्री हर्षवर्धन यांनी सांगितलं.
ऑगस्ट ते सप्टेंबरपर्यंत30 कोटी जनतेला लस देण्याची तयारी असेल असंही त्यांनी स्पष्ट केलं होतं.
ऑक्सफर्डच्या लशीचं उत्पादन पुण्यातील सिरम इन्स्टिट्यूट करणार आहे.
या लशीसोबतच भारत सरकारने निर्माण केलेला टास्क फोर्स हा इतर औषध उत्पादक कंपन्यांसोबतही चर्चाकरत असल्याचं हर्ष वर्धन म्हणाले होते.
पण संपूर्ण देशाचं लसीकरण करू असं सरकारने कधीही म्हटलेलं नाही.
मी ही गोष्ट स्पष्ट करू इच्छितो, असं वक्तव्य आरोग्य सचिव राजेश भूषण यांनी 1 डिसेंबर रोजी केलं.
कोरोनाच्या संसर्गामुळे गंभीर स्थितीत असणाऱ्या नागरिकांचं लसीकरण करू शकलो तर त्याद्वारे संसर्गाची साखळी तोडता येईल.
त्यानंतर सगळ्या लोकसंख्येचं लसीकरण करण्याची आवश्यकता नाही, असं आयसीएमआरचे महासंचालक डॉ. बलराम भार्गव यांनी सांगितलं.
6कोरोनाची लस लोकांपर्यंत पोहोचवण्यासाठी मोदी सरकारची काय योजना आहे?
तर लस उपलब्ध झाल्यानंतर राबवण्यात येणाऱ्या मोहीमेसाठी महाराष्ट्रामध्ये टास्क फोर्सची स्थापना करण्याची घोषणा मुख्यमंत्री उद्धव ठाकरेंनी केलीय.
"लसीकरणाच्या बाबतीत काही गोष्टींची स्पष्टता आवश्यक असून लशीची उपलब्धता, लशीची संख्या, लशीचे दुष्परिणाम, लशीचा परिणाम, लशीवरील येणारा खर्च आणि त्याचे वितरण याबाबतीत महाराष्ट्रात एक टास्क फोर्स स्थापन केला असून त्यामध्ये या सर्वविषयांवर चर्चा केली जाणार आहे," असं उद्धव ठाकरेंनी सांगितलं.
सावधान: बाहेरच्या मजकुरावर काही अॅड असू शकतात 1भारतीय लशींच्या चाचण्यांचं काय?
इंडियन काऊन्सिल ऑफ मेडिकल रिसर्च - ICMR आणि भारत बायोटेक मिळून तयार करत असलेलं 'कोव्हॅक्सिन' आणि झायडस कॅडिलाची 'ZyCovD' अशा दोन लसी भारतात विकसित करण्यात येत आहेत.
सिरमच्या लशीसोबतच या लशींच्या कामाचीही पंतप्रधान मोदींनी पाहणी केली.
भारत बायोटेकनेही नियामकांकडे तातडीच्या वापरासाठीची परवानगी मिळण्यासाठी अर्ज केलेला आहे.
यापैकी कोव्हॅक्सिनची तिसऱ्या टप्प्यातली चाचणी सुरू झालेली आहे.
भारतातल्या 22 शहरांमध्ये 26,000 स्वयंसेवकांवर या लशीची चाचणी घेण्यात येत आहे.
तर झायडस कॅडिलाच्या 'ZyCoVD' लशीची दुसऱ्या टप्प्यातली चाचणी पूर्ण झालेली आहे.
लस कशी बनते?
मानवी शरीरातील पांढऱ्या पेशींचा रोग प्रतिकारक शक्तीमध्ये सहभाग असतो.
शरीरात अत्यंत कमी प्रमाणात व्हायरस किंवा बॅक्टेरिया सोडण्यात येतो.
शरीरातील संरक्षण यंत्रणा या व्हायरसला किंवा बॅक्टेरियाला ओळखते, तेव्हा त्याच्याशी कसं लढायचं हे शरीराला कळतं.
पुढच्या वेळी शरीरात पुन्हा अशा प्रकारचा व्हायरस आल्यास त्याचा सामना करण्यासाठी आपल्या शरीराची तयारी असते.
गेल्या अनेक दशकांपासून एखाद्या विषाणूवर तयार करण्यात आलेल्या लसीकरणात त्याच विषाणूचा वापर होत आलेला आहे.
गोवर, देवी, कावीळ अशा रोगांसाठी अशाच प्रकारच्या लसींचा वापर केला जातो.
तसंच फ्लूवरच्या लसीकरणातही याचा वापर होतो.
पण कोरोना व्हायरसवर लस बनवण्यासाठी नव्या पद्धतीचा वापर करण्यात येत आहे.
याचे जेनेटीक कोड उपलब्ध असून याचं परीक्षण होणं बाकी आहे.
किती लोकांना कोरोनावरच्या लशीची गरज आहे?
या वर्षांतला आणि कदाचित या शतकातला हा खूप गंभीर प्रश्न आहे.
सध्याची जगाची कोरोना व्हायरसमुळे निर्माण झालेलीअवस्था पाहता जगातल्या 60 ते 70 टक्के लोकांना त्यांची रोगप्रतिकारक शक्ती वाढवण्यासाठी लशीची गरज आहे.
जर, कोरोनावर लस उपलब्ध झाली आणि ती परिणामकारक ठरली तर जगातल्या काहीशे अब्ज लोकांना ही लस टोचावी लागेल.
प्रथम लस कोणालाटोचली जाईल?
त्यामुळे सुरुवातीच्या टप्प्यांत ही लस कोणाला टोचावी याची आखणी करावी लागेल.
तसंच, ही लस जर सर्व वयोगटातल्या लोकांवर परिणामकारक ठरणारी असेल तर तिचा दुसऱ्या टप्प्यांत वापर वृद्ध किंवा 50 वर्षांच्यावरील लोकांवर करावा लागेल.
कारण, या वयोगटातील लोकांचं कोव्हिड-19 मुळे आजारी पडण्याचं मृत्युमुखी पडण्याचं प्रमाण मोठं आहे.
लस होईपर्यंत काय करावं?
लसीकरणामुळे माणूस आजार होण्यापासून वाचतो, हे खरं आहे.
पण कोरोना व्हायरसपासून वाचण्यासाठी स्वच्छता राखणं सर्वांत महत्त्वाचं आहे.
सुरक्षित अंतर पाळणं म्हणजेच सोशल डिस्टंन्सिंग, मास्कचा वापर आणि वारंवार हात धुणं या गोष्टी अतिशय महत्त्वाच्या आहेत.
कोव्हिड-19 या संसर्गजन्य आजारावर लस शोधण्यासाठी जगभरात प्रयत्न सुरू आहेत.
यातल्या सर्वाधिक अपेक्षा असलेल्या मोजक्या लसींपैकी एक असलेल्या ऑक्सफोर्डच्या लस संशोधनात संशोधक एका महत्त्वाच्या टप्प्यावर आले आहेत.
"ख्रिससमसपूर्वी या लसीच्या अंतिम चाचण्यांचे निकाल येतील," असं ऑक्सफोर्ड व्हॅक्सिन ग्रुपचे प्रा. अँड्रू पोलार्ड यांनी सांगितलं आहे.
ते बीबीसी रेडियो-4 च्या टुडे प्रोग्राम या कार्यक्रमात बोलत होते.
कोरोनाच्या काळात तुमच्या प्रथमोपचार पेटीत 'या' गोष्टी ठेवा.
कोरोनातून बरं व्हायला रुग्णाला
नेमका किती वेळ लागतो?
ही लस कोव्हिड-19 ची लागण होण्यापासून रोखू शकेल का, याचं उत्तर आता लवकरच मिळणार असल्याचं त्यांनी म्हटलं.
टुडे प्रोग्रामशी बोलताना प्रा. पोलार्ड म्हणाले, "लस संशोधनातली प्रगती बघता ख्रिसमसपूर्वी नक्कीच निकाल हाती येतील.
"अंतिम चाचण्यांचे निकाल हाती आल्यानंतर लस निर्मितीच्या प्रक्रियेस गती येईल आणि लवकरच कोरोना आटोक्यात येऊ शकेल असा अंदाज आहे.
"याआधीच चाचण्यांचे निकाल हाती येणं अपेक्षित होतं.
मात्र, उन्हाळ्यात कोरोनाग्रस्तांची संख्या घटली होती.
त्यामुळे संशोधनाचा वेगही मंदावला होता.
अनेक लशी मिळून आपल्याला बरं करणार का?
"मात्र, गेल्या महिनाभरात केवळ युकेमध्येच नाही तर ऑक्सफोर्ड लसीची चाचणी सुरू असलेल्या इतरही अनेक देशांमध्ये कोरोनाग्रस्तांची संख्या वाढली आणि त्यामुळे संशोधनाला वेग आला आणि आता ख्रिसमसपूर्वी सर्व चाचण्यांचे निकाल हाती येतील आणि एका ठोस निष्कर्षापर्यंत पोहोचता येईल," असं प्रा. पोलार्ड यांचं म्हणणं आहे.
आतापर्यंतच जे निकाल हाती येत आहेत त्यावर समाधानी असल्याचंही त्यांनी सांगितलं.
या लसीविषयी सांगताना ते म्हणाले, "सर्वच वयोगटात या लसीचा प्रतिसाद सारखाच आहे.
अगदी 70 वर्षांहून मोठ्या व्यक्तींमध्येसुद्धा.
इतकंच नाही तर 55 वर्षांहून मोठ्या व्यक्तीसुद्धा या लसीला चांगला प्रतिसाद देत आहेत.
"शरीराने लसीला चांगला प्रतिसाद देणे म्हणजे लसीचे कुणावरही दुष्परिणाम दिसून आलेले नाही.
सर्वच वयोगटातल्या व्यक्ती लसीला उत्तम प्रतिसाद देत असतील तर जगभरात लस पोहोचवण्याच्या दृष्टीने ही अत्यंत महत्त्वाची बाब आहे.
शिवाय, यामुळे वृद्धांमधलं कोव्हिड-19 मुळे होणारं मृत्यूचं प्रमाणही कमी होईल," पोलार्ड सांगतात.
'ऑक्सफर्डची लस गेमचेंजर ठरेल'ऑक्सफोर्डची लस 'गेम चेंजर' ठरेल, अशी आशा असल्याचं युके सरकारच्या विज्ञानविषयक सल्लागार गटाचे सदस्य डॉ. मिशेल टिल्डस्ले यांनी बीबीसी ब्रेकफास्ट कार्यक्रमात बोलताना सांगितलं.
"यूके सरकारने ऑक्सफोर्ड लसीचे 10 कोटी डोस आधीच बुक करून ठेवले आहेत.
सर्व चाचण्यांमध्ये लस यशस्वी ठरली तर एवढ्या डोसने ब्रिटन हर्ड इम्युनिटीचा टप्पा गाठेल," असंही डॉ. टिल्डस्ले यांचं म्हणणं आहे.
ऑक्सफोर्डच्या चाचण्यांमध्ये साठी आणि सत्तरीतल्या व्यक्तींमध्ये चांगले परिणाम आढळून आले आहेत.
त्यामुळे कोव्हिडचा सर्वाधिक धोका असणाऱ्या वयोगटातल्या लोकांसाठी ही संजीवनीच ठरणार आहे.
लस 560 सुदृढ प्रौढांवर करण्यात आलेल्या दुसऱ्या टप्प्याचेपरिणाम 'उत्साहवर्धक' असल्याचं संशोधकांचं म्हणणं आहे.
गेल्या दोन दिवसांमध्ये 'Pfizer', 'BioNTech' आणि 'Moderna' या कंपन्यांनी कोरोना व्हायरस विरोधातील 'लशी' च्या क्लिनिकल चाचण्यांचे परिणाम अत्यंत चांगले आल्याचा दावा केला आहे.
बेल्जियमची कंपनी 'Janssen' कडून बनवण्यात आलेल्या कोरोना विरोधातील 'लशी' ची इंग्लंडमध्ये चाचणी होत आहे.
आपल्याला लशींची गरज का आहे?कोव्हिड-19 मुळे थांबलेलं जनजीवन पूर्ववत सुरू करण्यासाठी आपल्याला लशींची गरज आहे.
सद्य स्थितीतही जगभरात मोठ्या संख्येने लोक कोव्हिड-19 च्या संसर्गाला बळी पडण्याची शक्यता आहे.
कोव्हिड-19 विरोधातील लढ्यात प्रत्येक व्यक्तीने आपल्यावर काही प्रमाणात निर्बंध घातले आहेत.
या बंधनांमुळेच आपण कोरोना व्हायरसमुळे होणाऱ्या मृत्यूंवर प्रतिबंध घालू शकलो आहे.
एक सुरक्षित आणि प्रभावी 'लस' आपल्या शरीराला कोरोनाच्या संसर्गाविरोधात लढायला शिकवेल.
ही लस, आपला कोरोना व्हायरसपासून बचाव करेल किंवा कोव्हिड-19चा त्रास कमी करण्यास मदत करेल.
कोरोना व्हायरसविरोधी प्रभावी लस आणि उत्तम दर्जाची उपचारपद्धती यांच्या मदतीने आपण कोरोना व्हायरस विरोधातील युद्ध जिंकू शकतो.
या महामारीतून बाहेर पडण्याचा हाच मार्ग आहे.
कोणती लस सर्वांत जास्त प्रभावी आहे?
'Pfizer'आणि 'BioNTech' या औषध बनवणाऱ्या कंपन्यांनी सर्वांत आधी आपल्या लशीचे अंतीम टप्प्यातील चाचण्यांचे परिणाम जाहीर केले.
कंपनीच्या दाव्याप्रमाणे, त्यांची लस 90 टक्क्यांपेक्षा जास्त लोकांचा या संसर्गापासून बचाव करेल.
जवळपास 43,000 लोकांना ही लस देण्यात आली असून.
सुरक्षेच्या दृष्टीने कोणताही प्रश्न किंवा भीती अजूनही समोर आलेली नाही.
दुसरीकडे, 'Moderna' या कंपनीने अमेरिकेत 30,000 लोकांवर लशीची चाचणी केली.
ज्यातील जवळपास 50 टक्के लोकांना डमी (Dummy) इंजेक्शन देण्यात आली होती.
कंपनीचा दावा आहे की, त्यांची लस 94.5 टक्के लोकांना सुरक्षित ठेवण्यासाठी प्रभावी आहे.
लशीच्या ट्रायलमध्ये सहभाग घेतलेल्या पहिल्या 95 स्वयंसेवकांपैकी फक्त 5 लोकांना कोव्हिड-19 सदृष्यं लक्षणंआढळून आली.
ज्यांना खरी लस देण्यात आली होती.
कोरोना लस औषध बनवणारी ब्रिटीश कंपनी 'AstraZeneca' आणि ऑक्सफर्ड विद्यापीठाच्या शास्त्रज्ञांनी बनवेल्या कोव्हिड-19 विरोधी लशीच्या अंतीम चाचण्यांचे परिणाम येत्या काही आठवड्यांमध्ये समोर येतील.
दरम्यान, रशियाने बनवलेल्या 'स्पुटनिक-5' लशीचे परिणामही समाधानकारक असल्याची माहिती आहे.
रशियन शास्त्रज्ञांचा दावा आहे की त्यांनी निर्माण केलेली कोरोना व्हायरस विरोधातील लस92 टक्के प्रभावी आहे.
या लशीचे तिसऱ्या टप्प्यातील चाचण्यांचे परिणाम जाहीर करण्यात आले आहेत.
'Pfizer' ने ही त्यांनी निर्माण केलेल्या लशीच्या तिसऱ्या टप्प्याचे परिणाम जाहीर केले आहेत.
कोणत्या'लशी' विकासाच्या टप्प्यावर आहेत?
जगभरातील विविध देशात कोव्हिड-19 विरोधातील लशीच्या चाचण्या सुरू आहेत.
या चाचण्यांच्या अंतीम टप्प्याचे निकाल येत्या काही आठवड्यात किंवा महिन्यात येण्याची अपेक्षा आहे.
बेल्जियमची कंपनी "Janssen' इंग्लंडमध्ये 6,000 स्वयंसेवकांवर लशीची चाचणी करणार आहे.
जगभरात 30,000 लोकांवर ही चाचणी करण्यात येणार आहे.
कंपनीकडून एक मोठी चाचणी सुरू करण्यात आली आहे.
ज्यात स्वयंसेवकांना लशीचा एक डोस देण्यात येईल.
त्यानंतर, दोन डोस दिल्याने जास्त काळा साठीआणि मजबूत रोगप्रतिकारशक्ती निर्माण होते का, याचा अभ्यास केला जाईल.
कोरोना लसजगभरातील विविध देशात कोव्हिड-19 विरोधातील लशीवर संशोधन सुरू आहे.
'वुहान इन्स्टिट्युट ऑफ बायलॉजिकल प्रॉडक्ट्स', चीनमध्ये 'सिनोफार्म', रशियामध्ये 'गमलेया' रिसर्च इन्स्टिट्युट यांच्याकडून निर्माण केल्या जाणाऱ्या लशी देखील अंतीम टप्प्यात पोहोचल्या आहेत.
मात्र, ब्राझीलमध्ये चीनी कंपनी 'सिनोव्हॅक' कडून निर्माण केल्या जाणाऱ्या लशीची चाचणी रद्द करण्यात आली आहे.
या चाचणीदरम्यान एका स्वयंसेवकाचा मृत्यू झाला होता.
विकासाच्या टप्प्यावर असणाऱ्या लशींचं वेगळेपण काय?
'लशी' चं महत्त्व म्हणजे, शरीरातील रोगप्रतिकारक शक्तीला सुरिक्षतरित्या व्हायरसच्या संपर्कात येऊ देणं.
ज्यामुळे रोगप्रतिकारक शक्तीला, व्हायरस शरीरात शिरकाव करण्याचा प्रयत्न करत असल्याची माहिती मिळेल.
आणि आपल्या शरीरातील रोकप्रतिकारक शक्ती त्याचा मुकाबला करेल.
असं करण्याचे अनेक मार्ग आहेत.
'Pfizer', 'BioNTech' ने'RNA' लशीची निर्माती केली आहे.
याचा सद्य स्थितीत प्रायोगिक तत्वावर अभ्यास केला जात आहे.
यामध्ये, कोरोना व्हायरसचा गुणसूत्रीय कोड शरीरात सोडला जातो आणि शरीरातील रोगप्रतिकारक शक्तीला ट्रेनिंग दिलं जातं.
याउलट, 'Janssen' कंपनीच्यालशीत सर्दीला कारणीभूत ठरणाऱ्या व्हायरसचा वापर करण्यात आला आहे.
या व्हायरसमध्ये काही गुणसूत्रीय बदल करून त्याला निरूपद्रवी बनवण्यात आलं आहे.
जेणेकरून हा व्हायरस 'कोरोना' सारखा दिसेल.
याच्या मदतीने शरीरातील रोगप्रतिकारक शक्ती व्हायरसला ओळखून त्याविरोधात लढण्यास सक्षम होईल.
त्याचप्रमाणे, ऑक्सफर्ड आणि रशियात निर्माण केल्या जाणाऱ्या लशीतही 'चिंपाझी'ला संसर्ग करणाऱ्या निरुपद्रवी व्हायरसचा वापर करण्यात आला आहे.
या व्हायरसमध्ये गुणसूत्रीय बदल करून त्याला कोरोना व्हायरस सारखं बनवण्यात आलं आहे.
जेणेकरून शरीरातील रोगप्रतिकारक शक्तीकडून प्रतिसाद मिळेल.
लसचीनमध्ये बनवण्यात येणाऱ्या लशीत कोरोना व्हायरचा वापर करण्यात आला आहे.
पण, हा व्हायरस असक्षम आहे.
ज्यामुळे संसर्गाची भीती नाही.
कोणत्या पद्धतीचा वापर केल्याने चांगले परिणाम दिसून येतात यावर अभ्यास गरजेचा आहे.
ज्या आव्हानात्मक चाचण्यांमध्ये लोकांना ठरवून संक्रमित केलं जातं.
यांच्या अभ्यासावरून या सर्व प्रश्नांची उत्तरं मिळतील.
लस केव्हा उपलब्ध होईल?'
Pfizer' ने दिलेल्या माहितीनुसार, या वर्षाअखेरीस कंपनी जगभरात 50 दशलक्ष डोस पुरवू शकते.
आणि 2021 च्या अखेरपर्यंत 1.3 अब्ज डोस कंपनीकडून मिळू शकतात.
ब्रिटनमध्ये 10 दशलक्ष डोसेस यावर्षाअखेरीस मिळू शकतात.
30 दशलक्ष डोसची ऑर्डर देण्यात आली आहे.
'AstraZeneca' आणि ऑक्सफर्ड विद्यापीठाने फक्त ब्रिटनमध्ये 100 दशलक्ष डोस पुरवण्याचं मान्य केलं आहे.
तर, 2 अब्ज डोस जगभरात पुरवले जाणार आहेत.
ब्रिटनची'Moderna' कंपनीसोबत चर्चा सुरू आहे.
लस कोणाला मिळणार?
कोव्हिड-19 विरोधात प्रभावी लस उपलब्ध झाल्यानतंर कोणत्या भागात आणि कोणत्या वयोगटातील लोकांमध्ये कोरोना संसर्ग जास्त पसरतो आहे यावर लस कोणाला दिली जाणार हेठरेल.
ब्रिटनमधील ज्येष्ठ नागरिकांच्या संस्था आणि या संस्थामध्ये काम करणारे कर्मचारी सरकारच्या प्राथमिक यादीत सर्वांत वर आहेत.
त्यानतंर आरोग्यसेवा पुरवणारे कर्मचारी आणि त्यानंतर 80 वर्षांवरील लोकांचा या लिस्टमध्ये सहभाग आहे.
काय करण्याचीआवश्यकता आहे?
चाचण्यांमध्ये लस सुरक्षित असली पाहिजे.
लशीमुळे लोकांना संसर्ग होत नाही किंवा मृत्यू होणाऱ्यांची संख्या कमी होते हे चाचणीत आढळून आलं पाहिजे.
स्वयंसेवकाना लशीचा डोस दिला जाताना जगभरातील लोकांसाठी अब्जावधी डोस तयार करण्यासाठी मोठ्या प्रमाणावर विकास होणं गरजेचं औषध नियंत्रकांनी लशीला मान्यता देणं आवश्यक आहे.
असा ही एक विचार केला जातोय की, जगभरातील 60-70 टक्के लोकांमध्ये कोरोना व्हायरस विरोधात 'हर्डइम्युनिटी' म्हणजे रोगप्रतिकारक शक्ती निर्माण झाली असेल.
लस सर्वांना सुरक्षित ठेवेल?
लशीला प्रत्येक व्यक्तीचं शरीर वेगळ्या पद्धतीने प्रतिसाद देतं.
जास्त वय असलेल्या लोकांची रोगप्रतिकारक शक्ती कमकूवत झालेली असते.
त्यामुळे वय जास्त असलेल्यांमध्ये लशीचा जास्त प्रभाव दिसून येत नाही.
मॉडर्ना कंपनीने विकसित केलेली लस ही 95 टक्के परिणामकारक असल्याचा दावा कंपनीने केला आहे.
मॉडर्ना ही अमेरिकन कंपनी आहे.
काही दिवसांपूर्वीच फायजर कंपनीने दावा केला होता की त्यांची लस 90 टक्के परिणामकारक आहे.
त्यानंतर मॉडर्नाने हा दावा केला आहे.
हा ऐतिहासिक दिवस आहे, असं मॉडर्नाने म्हटलं आहे.
या लसीच्या उत्पादनासाठी पुढील परवानगी घेण्याची प्रक्रिया सुरू केली जाईल अशी माहिती कंपनीने दिली.
अद्याप मॉडर्नाचा डेटा पूर्ण उपलब्ध झालेल नाही.
मॉडर्ना लसीच्या चाचणीत 30,000 जणसहभागी होते.
त्यापैकी निम्म्या लोकांना चार आठवड्यांसाठी दोन डोस देण्यात आले होते तर इतरांना डमी इंजेक्शन देण्यात आले होते.
लाईनहे विश्लेषण कोव्हिड-19 ची लक्षणं दिसून आलेल्या पहिल्या 95 जणांवर आधारित आहे.
लस दिलेल्यांपैकी केवळ पाच जणांना कोव्हिडची लक्षणं दिसून आली, तर डमी इंजेक्शन दिलेल्यांपैकी 90 जणांना कोव्हिड-19 चा संसर्ग झाला.
ही लस 94.5 टक्के सुरक्षित असल्याचं कंपनीनं म्हटलं आहे.
चाचणीमध्ये कोव्हिडचा तीव्र संसर्ग झालेले 11 रुग्ण होते, पण प्रतिबंधक लस दिलेल्यांना त्यामुळे लागण झाली नाही.
"एकूणच लशीची परिणामकारकता उल्लेखनीय आहे.
हा खूप महत्त्वाचा दिवस आहे, मॉडर्नाचे चीफ मेडिकल ऑफिसरटॅल झॅक्स यांनी बीबीसी न्यूजशी बोलताना म्हटलं.
कोणते प्रश्न अनुत्तरित आहेत?
लशीमुळे निर्माण झालेली प्रतिकारशक्ती किती काळ टिकेल याचं उत्तर अजून मिळालेलं नाही.
ते मिळविण्यासाठी चाचणीमध्ये सहभागी झालेल्या स्वयंसेवकांचं निरीक्षण करावं लागेल.
वृद्ध लोकांवर ही लस किती परिणामकारकपणे काम करते, हा प्रश्नही अनुत्तरित आहे.
कोव्हिडमुळे मृत्यूमुखी पडण्याचा धोका वृद्धांमध्ये अधिक आहे.
मात्र झॅक्स यांनी बीबीसीशी बोलताना म्हटलं की, "आतापर्यंतच्या डेटावरून तरी वयपरत्वे लशीचा प्रभाव कमी होत असल्याचं दिसलं नाहीये.
"ही लस लोकांना केवळ आजारी पडण्यापासून वाचवते की कोरोना व्हायरसचा संसर्ग थांबवते, हेही समोर आलेलं नाहीये.
ही लस सुरक्षित आहे?
आतापर्यंत तरी लशीच्या सुरक्षिततेबद्दल कोणतेही गंभीर प्रश्न उपस्थित झाले नाहीयेत.
पण पॅरासिटामोलही 100 टक्के सुरक्षित नसते.
इंजेक्शन दिल्यानंतर काही रुग्णांमध्ये थोड्या काळासाठी येणारा थकवा, डोकेदुखी आणि वेदना अशी लक्षणं जाणवली होती.
"लस ही तिचं काम योग्य पद्धतीनं काम करत आहे आणि चांगली प्रतिकारशक्ती निर्माण करत आहे, यादृष्टिनं ही लक्षण महत्त्वाची आहेत," असं इंपीरिअल कॉलेज लंडनमधील प्राध्यापक पीटर ओपेनशॉ यांनी म्हटलं.
फायझरच्या तुलनेत ही लस कशी आहे?
फायझर आणि मॉडर्नाची लस ही एकाच पद्धतीचं तंत्रज्ञान वापरून तयार केली आहे.
प्राथमिक डेटानुसार फायझरची लस 90 टक्के सुरक्षित आहे, तर मॉडर्नाची लस 95 टक्के सुरक्षित आहे.
अर्थात, अजूनही दोन्ही लशींच्या चाचण्या सुरूच आहेत आणि अंतिम निष्कर्ष हे बदलूशकतात.
पण मॉडर्नाची लस ही साठवून ठेवायला अधिक सोपी वाटत आहे.
कारण ती उणे वीस अंश तापमानालाही सहा महिन्यांपर्यंत स्थिर राहू शकते आणि आपल्या साधारण फ्रीजमध्ये महिन्याभरापर्यंत टिकू शकते.
फायझर लस उणे 75 अंश सेल्सियसमध्ये टिकून राहते.
फ्रीजमध्ये ही लस पाचच दिवस टिकते.
रशियानं विकसित केलेली स्पुटनिक व्ही लस 92 टक्क्यांपर्यंत सुरक्षित असल्याचं प्राथमिक डेटातून समोर आलं आहे.
ही लस आपल्याला कधी मिळेल?
तुम्ही जगातकुठे आहात आणि तुमचं वय काय आहे, यावर या प्रश्नाचं उत्तर अवलंबून आहे.
आपण लशीच्या उत्पादनासंबंधी परवानगी घेण्यासाठी अमेरिकेतील नियंत्रकांकडे येत्या आठवड्यांत अर्ज करू, असं मॉडर्नानं म्हटलं आहे.
देशात 20 दशलक्ष डोस उपलब्ध करून देण्याचा अंदाज त्यांनी व्यक्त केला आहे.
पुढच्या वर्षीपर्यंत जगभरात या लशीचे एक अब्जापर्यंतचे डोस उपलब्ध होतील अशी आशाही कंपनीला आहे.
त्या त्या देशांमध्ये उत्पादनासाठी परवानगी घेण्याचंही नियोजन केलं जात आहे.
युके सरकार अजूनही मॉडर्नासोबत बोलणी करत आहे.
कारण त्यांनी आधी ज्या सहा लशी मागवल्या आहेत, त्यामध्ये मॉडर्नाचा समावेश नाहीये.
वृद्ध लोकांना आधी लस देण्याची युके सरकारची योजना आहे.
ही लस काम कसं करते?
मॉडर्नानं 'RNA व्हॅक्सिन' तयार केलं आहे.
म्हणजे ही लस कोरोना विषाणूच्या जेनेटिक कोडचा एक भाग शरीरात इंजेक्ट करते.
हा भाग व्हायरल प्रोटीन्स तयार करायला सुरूवात करतो, जे शरीराच्या प्रतिकारशक्तीला विषाणू संसर्गाविरुद्ध प्रशिक्षित करण्यासाठी पुरेसे असतात.
ही लसशरीराला अँटीबॉडीज तसेच प्रतिकार यंत्रणेचा महत्त्वाचा भाग असलेल्या टी-सेल्स तयार करण्यासाठी प्रशिक्षित करते, ज्यामुळे शरीर कोरोना व्हायरसचा प्रतिकार करू शकतं.
काय आहेत तज्ज्ञांच्या प्रतिक्रिया?
"मॉडर्नाच्या लशीसंबंधीची बातमी अतिशय उत्साहवर्धक आणि आशादायक आहे.
येत्या काही महिन्यांमध्ये आपल्याला चांगल्या लशींचे पर्याय उपलब्ध होतील," इंपीरिअल कॉलेज लंडनमधील प्रोफेसर पीटर ओपेनशॉ यांनी म्हटलं.
"अर्थात, आपल्याला या प्रेस रिलीजच्या पलिकडे जाणारे अधिक तपशीलही पाहावेलागतील.
पण या घोषणेनंही एक आशादायी चित्र निर्माण केलं आहे," असंही ओपेनशॉ यांनी म्हटलं.
ऑक्सफर्ड विद्यापीठातील प्राध्यापक ट्रुडी लँग सांगतात की, गेल्या आठवड्यात फायझरच्या लशीसंबंधीची बातमी आली आणि आता सारख्याच परिणामकारकतेच्या दुसऱ्या लशीबद्दलही माहिती समोर आली आहे.
ही खरंच चांगली बातमी आहे.
कोरोनामुळे सध्या सगळ्यांचच आयुष्य अस्थिर झालंय.
हळूहळू औषधं मिळू लागल्याच्या बातम्या येत आहेत.
मात्र, हे संकट पूर्णपणे जाईल याची अजून तरी शाश्वती मिळालेली नाही.
त्यामुळे सामान्यपणे जगण्यावरचे निर्बंध कायम आहेत.
यातून बाहेर पडण्यासाठी काही उपयांचा सध्या अवलंब करावा लागेल.
हे सगळं कधी संपणार? 
आपलं आयुष्य पूर्वपदावर कधी येणार?
या प्रश्नांनी तुम्हा - आम्हालाच नव्हे तर जगातल्या प्रत्येकाला ग्रासून टाकलंय.
पण या संकटातून बाहेर पडायचं असेल तर पुढच्या काही गोष्टी आपल्याला कराव्या लागतील.
मग यातून बाहेर पडण्याचा मार्ग काय?
सध्या देशात 31 जुलैपर्यंत लॉकडाऊन आहे.
मात्र, काही भागात लॉकडाऊनचे नियम शिथिल करण्यात आले आहेत.
पण कामकाज बंद ठेवणं, संपूर्ण शहर अशी बंदिस्त ठेवणं दीर्घकाळ परवडणारं नाही, हे स्पष्टच आहे.
यामुळे प्रचंड मोठं आर्थिक आणि सामाजिक नुकसान होतच आहे.
त्यामुळे सरकारांना आता एक्झिट स्ट्रॅटजीचा विचार करावा लागणार आहे.
भारतात अनेक केंद्रीय तसंच राज्य सरकारमधले नेते आता स्पष्ट संकेत देत आहेत की अर्थव्यवस्थेला चालना देण्यासाठी कामकाज सुरू करावं लागणार आहे.
हे एक प्रचंड मोठं वैज्ञानिक आणि सामाजिक आव्हान असणार आहे.
या संकटातून बाहेर पडण्याचे तीन मार्ग असू शकतात-लसीकरण संसर्गामुळे लोकसंख्येतल्या काही जणांमध्ये रोग प्रतिकारशक्ती निर्माण करणे.
किंवा या साथीमुळे आपल्यात आणि समाजाच्या सवयींमध्ये कायमचा बदल होईल.
मोठ्या प्रमाणावर टेस्टिंग आणि बाधितांचं कॉन्टॅक्ट ट्रेसिंग, हे प्रामुख्याने करण्याची गरज आहेच.
शिवाय, कंटेनेमेंट झोन्समध्ये नियमांचं काटेकोरपणे पालन होत आहे, याची दक्षता प्रशासनाला घेणं आवश्यक आहे.
लशीचं काम कुठवर आलं?
लस महत्त्वाची आहे कारण हा कोरोना व्हायरस अत्यंत तेजीने पसरतो आहे आणि जगभरात लाखो लोकांना आतापर्यंत हा रोग झाला आहे.
ऑक्सफर्ड विद्यापीठात 1,077 जणांना ही लस इंजेक्शनद्वारे टोचण्यात आली.
ही लस टोचल्यानंतर या लोकांच्या शरीरात कोरोना व्हायरसविरोधात लढणाऱ्या अँटीबॉडीज आणि पांढऱ्या पेशींची निर्मिती होत असल्याचं स्पष्ट झालं.
हे निकाल खूप आशादायी आहेत.
मात्र, हेच निर्णय अंतिम नाहीत.
हीच लस परिणामकारक आहे हे म्हणणं सध्या धाडसाचंठरेल.
सध्या ऑक्सफर्ड विद्यापीठात मोठ्या प्रमाणात मानवी चाचण्यांना सुरुवात झाली आहे.
भारतीय बनावटीची कोव्हिड-19 विरोधातील लस 15 ऑगस्टपर्यंत लोकांसाठी उपलब्ध होण्याची शक्यता आहे.
देशातील सर्वोच्च संशोधन संस्था इंडियन काउंसिल ऑफ मेडिकल रिसर्चने (ICMR) हैदराबादच्या भारत बायोटेक कंपनीसोबत यासाठी करार केला आहे.
क्लिनिकल ट्रायलच्या यशानंतर कोरोना विरोधातील ही लस देशाच्या स्वातंत्र्य दिनी म्हणजेच 15 ऑगस्टला लोकांसाठी उपलब्ध करून देण्याचा आयसीएमआरचा विचार आहे.
त्यामुळे जर ही लस मिळाली तर लोकांच्या रोगप्रतिकार यंत्रणेला एखाद्या परकीय शक्ती विरोधात लढण्यास मदत मिळेल, जेणेकरून ते आजारी पडणार नाही.
सध्या जगात ज्या 80 टीम्स कोरोना व्हायरसवर लस तयार करण्याचा प्रयत्न करतायत, त्यातल्या चार गटांनी याच्या चाचण्या सुरू केल्या आहेत.
पण सगळं काही सुरळीत पार पडलं तरी लस यायला 2021 उजाडेल, असा अंदाज व्यक्त केला जातोय.
कोरोना विषाणू जगभरात ज्या वेगाने पसरतोय ते पाहत हा कालावधी फार मोठा आहे.
त्यामुळे"लशीची वाट पाहणं याला 'स्ट्रॅटेजी' म्हणता येणार नाही, ही स्ट्रॅटेजी नाही," असं एडिंबर्ग विद्यापीठातले संसर्गजन्य आजारांचा अभ्यास करणारे प्राध्यापक मार्क वुलहाऊस सांगतात.
नैसर्गिक रोगप्रतिकार क्षमता लॉकडाऊनमुळे जर संसर्गाचं प्रमाण कमी झालं तर निर्बंध उठवता येतील.
आणि या प्रकरणांचं प्रमाण वाढलं तर मग पुन्हा निर्बंध लादता येतील.
पण हे सगळं अनिश्चित आहे.
पण याचा दुसरा परिणाम म्हणजे अनेक लोकांमध्ये या व्हायरसचं संक्रमण झाल्याने कदाचित समाजामध्ये याविषयीची रोग-प्रतिकारक्षमता निर्माण होईल.
याला 'हर्ड इम्युनिटी' (Herd Immunity) म्हणतात.
अनेक लोकांमध्ये या व्हायरसचं संक्रमण झाल्याने कदाचित समाजामध्ये याविषयीची रोग-प्रतिकारक्षमता निर्माण होईल.
"आपण हे संक्रमण आता समाजातल्या एका गटापर्यंत वा देशाच्या भागापर्यंतच थांबवण्याचा प्रयत्न करतोय.
समजा जर आपण हे दोन वा जास्त वर्षं करत राहिलो, तर मग देशातल्या पुरेशा प्रमाणातल्या लोकसंख्येमध्ये हा संसर्ग होऊन गेलेला असेल आणि परिणामी यामुळे काही प्रमाणात रोग प्रतिकारशक्ती निर्माण होईल," असंही प्रा. वुलहाऊस सांगतात.
पण ही रोग प्रतिकारशक्ती टिकेल का, याविषयी मात्र शंका आहेत.
ढालीचं धोरण"तिसरापर्याय म्हणजे आपल्या वागण्यामध्ये वा सवयींमध्ये काही कायमचे बदल घडतील ज्यामुळे संक्रमणाचं प्रमाण कमी होईल," प्रा. वुलहाऊस सांगतात.
जसं की आपण गर्दीची ठिकाणं टाळू लागू, 
अनोळखी लोकांपासून शारीरिक अंतर राखून राहू आणि शिंकता-खोकताना पुरेशी काळजी घेऊ.
याशिवाय, पुन्हा इतकी मोठी लाट येऊ नये म्हणून पेशंट्सच्या अधिक चाचण्या वा आयसोलेशनचा पर्याय अवलंबला जाईल.
2 याच लढ्यात आणखी एक पद्धत जी ब्रिटनने विकसीत केली आहे, ती म्हणजे Shielding Policy किंवा ढालीचं धोरण.
ज्यांना कोरोनापासून जिवाचा धोका आहे, अशा लोकांभोवती सुरक्षेची ढाल उभी करायची आणि बाकीच्यांनी कामाला लागायचं.
कोरोना व्हायरसला देशभर थोपवण्याचे प्रयत्न करत बसण्यापेक्षा फक्त त्याच लोकांचं संरक्षण करायचं ज्यांना सगळ्यांत जास्त धोका आहे.
याला इंग्रजीत Shielding असं म्हणतात.
Shield म्हणजे ढाल.
सगळ्यांत जास्त या ढालीची गरज कुणाला आहे?
60 वर्षांपेक्षा ज्यांचं वय जास्त आहे
ज्यांचं अवयव प्रत्यारोपण झालंय
कॅन्सरसाठी किमोथेरपी किंवा रेडिओथेरपी घेणार
प्रतिकारशक्ती कमी करणारी औषध घेणारे गरोदर स्त्रिया ज्यांना हृदयाशी संबंधित आजार आहेत
सिस्टिक फायब्रोसिस, सिव्हियर अस्थमा किंवा श्वसनाशी संबंधित गंभीर आजार असणारे जास्त वय आणि वरच्या पैकी कोणताही आजार असणाऱ्यांसाठी कोव्हिड जीवघेणा ठरू शकतो.
मग तरुणांनीही महिनोन् महिने घरात बसून राहायची गरज आहे का, असा प्रश्न आता जगभरच्या तज्ज्ञांना पडलाय.
एडिनबरा विद्यापीठाचे प्रा. मार्क वुलहाऊस सांगतात की, "80 टक्के लोकांसाठी कोरोना हा त्रासदायक व्हायरस आहे, पण जीवघेणा नाही.
ते सगळे कामावर गेले तर आणि त्यांच्यात फैलाव झाला तरी आरोग्य व्यवस्थेवर ताण येणार नाही.
त्यामुळे सगळा देश बंद करण्याची गरज नाही.
पण मग ढालीचं धोरण अतिशय कडक पद्धतीने पाळावं लागेल.
"ज्यांना कोरोनापासून जिवाचा धोका आहे, अशा लोकांभोवती सुरक्षेची ढाल उभी करायची आणि बाकीच्यांनी कामाला लागायचं.
हेच ढालीचं धोरण.
ब्रिटनमध्ये वयोवृद्ध आणि आजारी लोकांसाठी ढालीचं धोरण12आठवड्यांसाठी आहे.
म्हणजे 12 आठवडे त्यांनी कोणत्याही कारणासाठी - अगदी महत्त्वाच्या गोष्टी विकत घेण्यासाठीसुद्धा - घराबाहेर पाऊलही ठेवायचं नाही.
या वयोवृद्ध आणि आजारी लोकांना जे जीवनावश्यक वस्तू पुरवण्यासाठी किंवा तपासण्यासाठी जातील,त्यांची आधी कोरोनासाठी चाचणी घेण्यात येईल.
या धोरणाअंतर्गत जर तुमच्या घरात वयोवृद्ध किंवा आजारी व्यक्ती असेल आणि तुम्ही घराबाहेर जात असाल तर शक्यतो तुम्ही वेगवेगळ्या खोल्यांमध्ये राहावं.
शक्य असल्यास वेगळं बाथरूम वापरावं.
टॉवेल्स वेगळे असावेत.
भांडी वेगळी असावीत.
एकमेकांच्या शक्यतो समोरासमोर येऊ नये.
घरात हवा खेळती असावी.
खिडक्या उघड्या ठेवाव्यात.
पण मग लॉकडाऊन कधी उठणार?
कोरोना व्हायरसचा धोका नेमका किती मोठा आहे, हे समजून घेण्यासाठी बेसिक रिप्रॉडक्शन नंबर, म्हणजेच पुनरुत्पादन वा पुनर्निर्मितीचा मूलभूत आकडा अतिशय महत्त्वाचा आहे.
याला याला म्हटलं जातंय R0 (उच्चार - आर नॉट - 0 अर्थात शून्य याला नॉट असंही म्हटलं जातं.)
एलिसा ग्रॅनाटो जगभरातली सरकारं या आकड्याच्या आधारे लोकांचे जीव वाचवण्यासाठीची पावलं उचलतायत.
शिवाय लॉकडाऊन नेमका कधी उठवता येईल, यासाठीचे संकेतही या आकड्यावरून मिळताहेत.
पेक्षा जास्त असेल तर संसर्गाच्या केसेस घातांकात वाढतात, म्हणजे समजा क्रेडिट कार्डचं बिल भरलं नाही तर जसा आकडा झपाट्याने मोठा होतो, अगदी तसंच.
3पण हाच आकडा जर समजा लहान असेल तर मग या रोगाचा प्रसार मग काही काळाने मंदावतो आणि थांबतो, कारण नवीन लोकांना लागण होत नसल्याने साथ आटोक्यात येते.
सध्या लॉकडाऊन सुरू असल्यामुळे हा आकडा बऱ्यापैकी नियंत्रणात असल्याचं सांगितलं जातंय, पण जर लॉकडाऊन शिथील करण्यात आला तर संसर्गाचा उद्रेक होऊ शकतो, अशी भीती वर्तवली जात आहे.
कोरोनाच्या संकटानं संपूर्ण जगाला ग्रासलंय.
लस कधी निघतेय याकडे सगळ्यांचं लक्ष लागलंय.
पण एकीकडे जगासमोर कोरोना आ वासून उभा असताना दुसरीकडे आर्थिक संकटाची टांगती तलवारही आहेच.
कोरोनामुळे जगात लॉकडाऊन सुरू आहे.
उद्योगधंदे बंदपडलेत आणि देशांच्या अर्थव्यवस्था बिकट परिस्थितीचा सामना करतायत.
आणि म्हणूनच कोरोनाचा मुकाबला करण्यासाठी लागणारं आर्थिक पाठबळ उभं करताना अनेक देशांची दमछाकही होतेय.
कोरोनाचं संकट भारतात येण्यापूर्वीच भारतीय अर्थव्यवस्था घरंगळत चाललीये का, यावर अनेक प्रश्न उपस्थित झाले होते.
त्याला कारणही तसंच होतं कारण भारताचा विकासदर अपेक्षेइतका नव्हता.
त्यानंतर देशात लॉकडाऊनची घोषणा झाली आणि अर्थव्यवस्थेला ब्रेक लागला.
पण 28 मार्चला कोरोनाचा सामना करण्यासाठी पंतप्रधान मोदी यांनी PM Cares Fund ची घोषणा केली आणि कोरोनाविरुद्धच्या लढाईत सहभागी होण्याचं देशाला आवाहन केलं.
पण या नवीन फंडवर अनेकांनी आक्षेप घेतलाय.
PM National Relief Fund असताना आताया नवीन फंडाची खरंच गरज आहे का? 
आणि याचं ऑडिट करण्यात यावं अशी मागणी काँग्रेसचे खासदार राहुल गांधी यांनी केलीये.
लाईनयावरून आता PMCares Fund वादात सापडलाय.
हा वाद नेमका काय आहे?
हा फंड नेमका काय आहे? 
कोणासाठी आहे? 
त्यातून केंद्र सरकार कोणाला मदत करणार आणि या PM Cares Fund चा पैसा जातोय तरी कुठे? या प्रश्नांची उत्तर शोधण्याचा हा प्रयत्न.
PM CARES Fund आहे तरी काय?
कोरोनाचा मुकाबला करण्यासाठी देशभरातील नागरिकांनी तयरी दाखवलीये.
त्यासाठीच सरकार Prime Minister's Citizen Assistance and Relief inEmergency Situations Fund अर्थात PM CARES FUND ची स्थापना करत आहे असं पंतप्रधान मोदींनी 28 मार्चला जाहीर केलं होतं.
एका तंदुरुस्त भारतासाठी हे एक मोठं पाऊल ठरेल असंही मोदींनी म्हटलं.
आपल्या ट्वीट्समध्ये त्यांनी असंही सांगितलं की यापुढेही जर अशी आपात्कालीन स्थिती ओढवली तर हा फंड वापरला जाईल.
पण हा फंड आहे तरी काय? 
स्वतः देशाचे पंतप्रधान या PM Cares ट्रस्टचे अध्यक्ष आहेत.
तर या निधीचे विश्वस्त देशाचे गृहमंत्री, परराष्ट्र मंत्री आणि अर्थमंत्री आहेत.
यातील कोणतीही व्यक्ती या पदांसाठी मानधन घेणार नाही, असंही स्पष्ट करण्यात आलंय.
सरकारच्या वेबसाईटवरPM CARES ची तीन उद्दिष्ट सांगण्यात आली आहेत.
सार्वजनिक आरोग्य समस्येच्या काळात किंवा इतर कुठल्याही स्वरूपाच्या मानवनिर्मित किंवा नैसर्गिक आपत्तीच्या काळात आरोग्यसेवा देणं.
औषधविषयक सुविधांच्या उपलब्धतेसाठी, इतर मूलभूत सुविधांसह संबंधित गोष्टींच्या संशोधनासाठी किंवा यासंदर्भातील इतर कोणत्याही कामासाठी आर्थिक निधी देण्याबरोबरच इतर प्रकारचं मदतकार्य हाती घेण्यासाठी अर्थसाह्य देणे.
आपत्तीग्रस्तांना अर्थसहाय्य, अनुदान स्वरूपातील रक्कम देणे किंवा विश्वस्त मंडळाच्या मतानुसार आवश्यक असेल त्या प्रकारची मदत करणं.
तिसरा मुद्दा म्हणजे वरील उद्दिष्टांमध्ये समावेश नसलेल्या पण इतर महत्त्वाच्या उपाययोजना करण्यासाठी अर्थसहाय्य देणं.
यानंतर मुद्दा उपस्थित होतो तो PM CARES फंडमध्ये कोण आणि किती मदतदेऊ शकतो.
तर सरकारच्या वेबसाईटनुसार कोणीही व्यक्ती किंवा कंपनी या फंडाला मदतमिधी देऊ शकतात.
त्याचप्रमाणे कंपन्यांनी या फंडला मदत केली तर CSR कायद्याअंतर्गत त्यांना त्याचा फायदाही घेता येईल.
आणि म्हणूनच पंतप्रधानांनी या फंडची घोषणा केली आणि अनेक सेलिब्रिटीजनी आणि कॉर्पोरेट कंपन्यांनी कोट्यावधींचा निधी या फंडात जमा केला.
PM CARES ची खरंच गरज होती का?
एकंदर जर पाहायला गेलं तर PM Cares फंडचा उपयोग हा सध्याच्या आरोग्य संकटासाठी आणि तशीच काही परिस्थिती भविष्यात ओढवली तर केला जाणार आहे.
पण मग हाही प्रश्न उपस्थित होतो की यापूर्वी असलेला PM National Relief Fund म्हणजे पंतप्रधान राष्ट्रीय मदत निधी याचा काय उपयोग? 
कारण PMNRF हासुद्धा आरोग्यसंकट, भूकंप, पूर, दुष्काळ, चक्रीवादळ किंवा मोठे अपघात अशा परिस्थितींना तोंड देण्यासाठीच तयार केला होता.
मग एक फंड आसताना आता दुसऱ्या फंडाची खरंच गरज आहे का?
फाळणीची झळ बसलेल्या लोकांच्या पुनर्वसनासाठी तत्कालीन पंतप्रधान पंडित जवाहरलाल नेहरू यांनी 1948 मध्ये पंतप्रधान राष्ट्रीय मदत निधीची स्थापना केली होती.
आजपर्यंत देशावर ओढवलेलं कोणतंही संकट असो जसं की 2001 चा भूजला झालेला भूकंप असो किंवा 2019 साली केरळमध्ये आलेला पूर या सगळ्यांसाठी पंतप्रधान राष्ट्रीय मदत निधीतूनच सहकार्य करण्यात आलं होतं.
सरकारी वेबसाईटनुसार डिसेंबर 2019 मध्ये पंतप्रधान राष्ट्रीय मदत निधीमध्ये तब्बल 3,800 कोटी रुपये होते.
त्यामुळेच काँग्रेस अध्यक्षा सोनिया गांधी यांनीPM CARES फंडमधली रक्कम ही पंतप्रधान राष्ट्रीय मदत निधीमध्ये ट्रान्सफर करण्याची मागणी केली आहे.
3तत्कालीन पंतप्रधान पंडीत नेहरूंनी 1948 मध्ये राष्ट्रीय मदतनिधीची स्थापना केली तेव्हा त्याच्या व्यवस्थापन कमिटीमध्ये पंतप्रधान, उपपंतप्रधान, अर्थमंत्री, टाटा ट्रस्टचा एक प्रतिनिधी, व्यापार आणि उद्योग क्षेत्रातला एक प्रतिनिधी आणि काँग्रेस अध्यक्ष अशा सहा लोकांचा समावेश होता.
PM CARES च्या विश्वस्त मंडळावर "संशोधन,आरोग्य, विज्ञान, सामाजिक कार्य, विधी, सार्वजनिक प्रशासन आणि मनुष्यबळ विकास यापैकी कोणत्याही क्षेत्रातील तीन तज्ज्ञांची सदस्य म्हणून नियुक्ती करण्याचे अधिकार विश्वस्त मंडळाच्या अध्यक्षांना म्हणजे पंतप्रधानांना आहेत.
पण तरीही एकाच कामासाठी दोन फंड कशाला, याचं उत्तर अजूनही मिळालेलं नाही.
इतिहासकार रामचंद्र गुहा यांनी केंद्र सरकारवर टीका करताना म्हटलंय की "राष्ट्रीय संकटाच्या काळातही व्यक्ती केंद्रीत लाट आणण्याचे हे प्रयत्न आहेत.
या फंडसंदर्भात सरकारने जनतेला स्पष्टीकरणद्यायला हवं.
"PM CARES फंड वादात का सापडलाय?
PM CARES फंडमध्ये देशातील नागरिक आणि कंपन्या स्वेच्छेने मदत करतील असं सरकार सांगत असलं तरी अर्थ मंत्रालयानं महसूल विभागाच्या अधिकाऱ्यांना एक नोटीस जारी करून PMCARES फंडला दर महिन्याला एका दिवसाचा पगार देण्याचं आवाहन केलंय.
"कुणाला यावर आक्षेप असल्यास तशी लेखी नोंद आपल्या employee code सह वरीष्ठ अधिकाऱ्यांकडे करावी," असंही त्यात सांगण्यात आलंय.
पण यावरून वाद झाल्यानंतर अर्थमंत्रालयाने ही नोटीस बदलून "कुणाला असं करण्याची इच्छा असल्यास तशी लेखी नोंद आपल्या employee code सह वरीष्ठ अधिकाऱ्यांकडे करावी," असं सांगण्यात आलं.
दुसरा मुद्दा म्हणजे,या फंडचं ऑडिट.
पंतप्रधान मोदींनी जेव्हा या फंडची घोषणा केली, तेव्हा याबाबत बऱ्याच गोष्टी स्पष्ट नव्हत्या.
हा फंड पब्लिक आहे की प्रायव्हेट, तो RTI अंतर्गत येणार की नाही, CAG त्याचं ऑडिट करणार की नाही, या मुद्दयांबद्दल स्पष्टता नव्हती.
दप्रिंटच्या एका बातमीनुसार पहिल्या आठवड्याभरातच PM CARES फंडमध्ये सुमारे 6500 कोटी रुपये जमा झाले होते.
पण आता ही रक्कम नक्कीच वाढली असेल.
पण हा नेमका आकडा सांगायला केंद्र सरकारने नकार दिलाय.
पर्यावरणवादी कार्यकर्ते विक्रांत तोंगड यांनी याबाबत RTI अंतर्गत एक याचिका दाखल केली होती, पण त्याला उत्तर देताना पंतप्रधान कार्यालयाने सुप्रीम कोर्टाच्या 2011 च्या निकालाचा दाखला देत "अशा RTIना उत्तर देणं व्यवहार्य नसून अशा छोट्या मोठ्या कामांमुळे सरकारची कार्यक्षमता कमी होते," असं उत्तर दिलं.
त्यामुळे PM CARES फंड हा घोटाळा असल्याचा आरोप विरोधकांनी केलाय.
पण बीबीसीशी बोलताना भाजप नेते नलिन कोहली यांनी म्हटलं, "यामुद्यावरून राजकारण करण्याची आवश्यकता नाही.
सरकार वेगवेगळ्या उद्दिष्टांसाठी फंडची स्थापना करतं.
यासंदर्भात अहवाल कॅगला दिला जातो.
सगळं काही नियमांच्या अखत्यारीत राहून केलं जात आहे.
"PM CARES च्या वेबसाईटनुसार, एकापेक्षा जास्त पात्र आणि स्वतंत्र ऑडिटर्सकडून या फंडचं ऑडिट केलं जाईल आणि या फंडाचे विश्वस्त या ऑडिटर्सची नेमणूक करतील.
राज्यात अडकलेल्या लोकांसाठी मोफत एसटी सेवा पुरवण्यात येणार आहे.
यातील वादाचा तिसरा मुद्दा आहे तो CSR कायद्याचा.
कंपन्यांना आपल्या एकूण उत्पन्नाचा 2 टक्के भाग Corporate Social Responsibility म्हणून सामाजिक हितासाठी खर्च करणं बंधनकारक असतं.
त्याचअंतर्गत आता अनेक कंपन्यांनी PM CARES मध्ये मोठमोठ्या देणग्या दिल्या आहेत, कारण PM CARES फंड हा CSR अंतर्गत येतो.
PM CARES फंडसारखीच अनेक राज्यांनी मुख्यमंत्री सहाय्यता निधीचीही स्थापना केलीये.
पण राज्य सरकारांचे मदत निधी हे मात्र सरकारने CSR च्या फायद्याच्या वगळले आहेत.
आणि यावरून केंद्र सरकार विरुद्ध राज्य सरकार असाही एक वाद उभा राहिलाय.
महाराष्ट्र सरकारमधील काँग्रेसच्या मंत्र्यांनी मोदी सरकार सर्व मदतनिधी आपल्याकडे ओढून राज्य सरकारांना कमकुवत करण्याचा प्रयत्न करत असल्याचा आरोप केलाय.
पण PM Cares Fund मधला हा पैसा नेमका वापरला कुठे जातोय.
यासंदर्भात सरकारनं अधिकृत माहिती दिलेली नाही.
देशात स्थलांतरितांचा प्रश्न ऐरणीवर असताना, त्यांना आपापल्या गावी पायी चालत जावं लागत असताना सरकार हा पैसा वापरून या सर्व गरजूंना मोफत सुविधा उपलब्ध करून का देत नाहीये असाही प्रश्न आता विचारला जातोय.
कोरोना व्हायरसचा प्रसार रोखण्यासाठी लावण्यात आलेल्या लॉकडाऊनमुळे एप्रिल महिन्यातली देशभरात 12 कोटींपेक्षा जास्त लोक बेरोजगार झाल्याचं सेंटर फॉर मॉनिटरिंग द इंडियन इकॉनॉमी (CMIE)च्या आकडेवारीत आढळून आलंय.
CMIEच्याआकडेवारीनुसार भारतातला बेरोजगारीचा दर आता 27.1टक्क्यांवर पोहोचलाय.
बेरोजगारीचं हे प्रमाण आतापर्यंतच सर्वाधिक आहे.
अमेरिकेच्या सध्याच्या बेरोजगारीच्या दरापेक्षा भारताचा दर चौपट आहे.
'वर्क फ्रॉम होम' उत्तमरीत्या करण्यासाठी या 5टिप्स नक्की वाचा'मोदी सरकारने कोणत्याही नियोजनाशिवाय लॉकडाऊन लागू केला'
भारतामध्ये बेरोजगारीविषयीची आकडेवारी अधिकृतरीत्या जाहीर केली जात नाही.
पण CMIEची याविषयीची आकडेवारी आधारभूत धरली जाते.
कोव्हिड-19च्या संक्रमणामुळे भारतामध्ये 25 मार्चपासून लॉकडाऊन आहे.
यामुळे अनेक ठिकाणी कर्मचाऱ्यांना कामावरून कमी करण्यात आलेलं आहे आणि नोकरीच्या नवीन संधीही उपलब्ध नाहीत.
एप्रिलमध्ये बेरोजगारीचा देशातला दर23.5%वर पोहचला.
मार्च महिन्यात हे प्रमाण होतं 8.7%.
लॉकडाऊनचा परिणाम म्हणून बेरोजगारीचं प्रमाण झपाट्याने वाढलं.
हॉस्पिटल्स, औषधांची दुकानं आणि अन्नधान्य विषयक सेवा अशा अत्यावश्यक सेवांखेरीज इतर सगळे उद्योग, व्यापार, कामकाज ठप्प झाल्याचा हा परिणाम आहे.
हताश, असहाय्य स्थलांतरित मजुरांचे आपापल्या गावांकडे पायीच निघालेले जथ्थे एप्रिल महिन्यात टीव्ही आणि वृत्तांपत्रांमधल्या बातम्यांतून दिसत राहिले.
भारताच्या एकूण लोकसंख्येपैकी सुमारे 90% जनता असंघटित क्षेत्रामध्ये काम करते.
लॉकडाऊनचा पहिला फटका याच असंघटित क्षेत्राला बसला.
बांधकामं थांबली आणि शहरांतली सार्वजनिक वाहतूक व्यवस्था बंद करण्यात आली.
दीर्घकाळ लावण्यात आलेला कर्फ्यू, उद्योगांचं अनेक दिवस बंद राहणं आणि लॉकडाऊन नेमका कधी संपेल याविषयीची अनिश्चितता या सगळ्याचा परिणाम हा संघटित क्षेत्र आणि तिथल्या कायमस्वरूपी नोकऱ्यांवरही झालेला आहे.
मीडिया, हवाईवाहतूक, रिटेल, हॉस्पिटॅलिटी, वाहन उद्योगातल्या अनेक मोठ्या कंपन्यांनी गेल्या काही आठवड्यांत मोठी नोकरकपात जाहीर केली.
सोबतच अनेक लघु आणि मध्यम उद्योगांना टाळं लागण्याची शक्यताही तज्ज्ञ वर्तवत आहेत.
लॉकडाऊनचा भारतीय अर्थव्यवस्थेतील संघटित क्षेत्रावर किती मोठा परिणाम झालाय, हे CMIEच्या आकडेवारीवरून दिसून येतं.
संघटित क्षेत्रात एकूण 12.2 कोटी लोकांच्या नोकऱ्या गेल्या.
यापैकी 9.13 कोटी हे लहान व्यापारी आणि मजूर होते.
तर 1.78 कोटी पगारदार कर्मचाऱ्यांच्याही नोकऱ्या या काळात गेल्या आहेत.
स्वतःचा उद्योग असणारे 1.82 कोटी लोकही या काळात बेरोजगार झाले.
रोजगाराच्या संदर्भात सकारात्मक बातमी फक्त कृषिक्षेत्रातून आहे.
मार्च आणि एप्रिल या दोन्ही महिन्यांमध्ये शेती क्षेत्रातल्या मजुरांच्या संख्येत वाढ झाली.
संकटाच्या या काळात अनेक मजूर आपल्या गावाकडे परतून शेतीकडे वळल्याचा हापरिणाम असल्याचं CMIE ने म्हटलंय.
पण लॉकडाऊनमुळे अर्थव्यवस्थेचं होणारं हे नुकसान यापुढे वाढतच जाणार असल्याचा इशारा तज्ज्ञ देताहेत.
CMIEचे सीईओ महेश व्यास यांनी बीबीसीशी बोलताना सांगितलं, "लॉकडाऊनचा लोकांवर होणारा आर्थिक परिणाम लक्षात घेणं महत्त्वाचं आहे.
"ज्या भागात कोरोनाच्या संसर्गाचं प्रमाण कमी आहे अशा भागांमध्ये आणि झोन्समध्ये आता निर्बंध शिथील करायला सरकारने सुरुवात केलेली असली तरी कोव्हिडचे मोठ्या प्रमाणावर रुग्ण आढळणाऱ्या जिल्ह्यांमधले निर्बंध कायम आहेत.
"झोन्समध्ये विभागणी करणं ही चांगली सुरुवात असू शकते, पण हे दीर्घकाळ फायद्याचं ठरणार नाही.
व्यक्ती, वस्तू आणि सेवा यांची दळणवळण होणं महत्त्वाचं असतं.
धंद्यांकडचा पैसा संपायच्या आधी सगळा पुरवठा सुरळीत होणं गरजेचं आहे.
"हालॉकडाऊन 17मे रोजी संपणं अपेक्षित आहे.
पण काही राज्यांनी लॉकडाऊन त्याही पुढे वाढवलेला आहे.
लॉकडाऊन सुरू झाला तेव्हाही भारतातला बेरोजगारीचा दर चढाच होता.
आणि तज्ज्ञ यामुळेच काळजी व्यक्त करत आहेत.
CMIEच्या आकडेवारीनुसार जून 2017मध्ये बेरोजगारीचा दर 3.4% होता.
लॉकडाऊन सुरू होण्यापूर्वी भारतातला दर होता 8.7%.
हा दर तेव्हा 43 महिन्यांतला सर्वोच्च होता.
आणि लॉकडाऊनच्या काळात बेरोजगारीचा दर पोहोचलाय 27.1 टक्क्यांवर.
कोरोना व्हायरसच्या संकटानं जागतिक अर्थव्यवस्थेची घडी पुरती मोडून टाकली आहे.
भारतासारख्या विकसनशील आणि त्याच वेळेस आर्थिक विषमतेचं आव्हान असणा-या अर्थव्यवस्थेसमोर पहिल्या टप्प्यात कोरोनाचा हल्ला रोखण्यासाठी आणि त्याच वेळेस किंवा त्यानंतरच्या टप्प्यात, विस्कटलेली आर्थिक घडी बसवण्यासाठी तात्काळ नियोजनाचीही गरज आहे.
कदाचित असं आर्थिक नियोजन यापूर्वी कधी झालं नसेल.
त्यामुळेच जेव्हा केंद्र आणि इतर राज्य सरकारं हे स्थिरावलेलं अर्थचक्र पुन्हा हलतं करण्यासाठी नवनव्या योजना तयार करताहेत, तेव्हा 'आर्थिक आणीबाणी' संदर्भातल्या चर्चाही गेल्या काही दिवसात सुरु आहेत.
भारतात आर्थिक आणीबाणी घोषित करावी का आणि तो सद्यस्थितीत उपाय आहे का, असे प्रश्न या चर्चेच्या निमित्तानं उपस्थित होत आहेत.
केंद्रीय अर्थमंत्रालयानं आर्थिक आणीबाणीचा कोणताही पर्याय विचाराधीन नसल्याचं यापूर्वीच म्हटलं आहे.
पण दुसरीकडे देशाच्या आणि राज्यांच्या आर्थिक स्रोतांवर ताण आला आहे हे चित्रंही सर्वत्र दिसतं आहे.
उत्पादन थांबल्यानं आर्थिक स्रोत आटले आहेत.
सरकारी तिजोरीतला सध्याचा खर्च हा पूर्णपणे वैद्यकीय सेवा आणि लॉकडाऊनमध्ये अडकलेल्यांना अत्यावश्यक सेवा देण्यासाठी केला जातो आहे.
राज्यांकडे पैसे नाहीत, सरकारी नोकरांचेही पगार टप्प्यांमध्ये द्यावे लागताहेत अशी परिस्थिती आहे.
केंद्राकडे आर्थिक मदतीचा तगादा राज्य सरकारांनी लावला आहे.
कोरोनाच्या लढ्यात ते इतके महत्त्वाचे का आहेत?
लाईन असंघटित क्षेत्रात तर बेरोजगारी आलेली आहेच, पण सोबत आता संघटित क्षेत्रातही पगार कमी होणे वा नोकरी जाणे अशी स्थिती सुरु झाली आहे.
अशा स्थितीत सर्व आर्थिक स्रोत आपल्या ताब्यात घेऊन नियंत्रण करण्यासाठी आर्थिक आणीबाणी हा पर्याय असू शकतो का अशा प्रश्न समोरआहे.
पण सद्यस्थितीत हा पर्याय आहे किंवा नाही, अथवा, तो योग्य आहे किंवा नाही, यावर चर्चा करण्याअगोदर घटनेनुसार अशा प्रकारची आणीबाणी शक्य आहे का? 
अस्तित्वात असलेले नियम कोणत्या परिस्थितीत काय आहेत हे जाणून घेणं आवश्यक आहे.
भारतीय राज्यघटनेत तीन प्रकारच्या आणीबाणींचा उल्लेख करण्यात आलाय.
प्रसंगानुरूप या आणाबाणी आहेत.
त्या जाहीर करण्यासाठी स्वतंत्र कलमं देण्यात आली आहेत.
1) राष्ट्रीय आणीबाणी 2) घटक राज्यासंबंधी आणीबाणी (राष्ट्रपती राजवट) 3) आर्थिक आणीबाणीयातील कुठलीही आणीबाणी लागू करण्याचा अधिकार भारताच्या राष्ट्रपतींना आहे.
राष्ट्रीय आणीबाणी भारतीय राज्यघटनेच्या कलम 352 अन्वये युद्धजन्य स्थिती, देशांतर्गत अस्थिरता, परकीय आक्रमण इत्यादी वेळी राष्ट्रीय आणीबाणी घोषित केली जाते.
आतापर्यंत भारतात तीनवेळा राष्ट्रीय आणीबाणी लागू झाली होती.
भारत-चीन युद्धावेळी पहिल्यांदा, दुसऱ्यांदा भारत-पाकिस्तान युद्धावेळी आणि तिसऱ्यांदा 1975 साली तत्कालीन पंतप्रधान इंदिरा गांधी यांच्या आदेशानं तत्कालीन राष्ट्रपती फकरुद्दीन अली अहमद यांनी आणीबाणी लागू केली होती.
अर्थात १९७८ मध्ये या आणीबाणी विषयक घटनेतल्या तरतुदींमध्ये संसदेनं काही सुधारणा केल्या.
घटक राज्यासंबंधी आणीबाणी घटक राज्यांसंबंधी आणीबाणी म्हणजे सर्व परिचित शब्दात सांगायचं तरराष्ट्रपती राजवट.
घटनेत राष्ट्रपती राजवटीला 'फेल्यूअर ऑफ कॉन्सिट्यूशनल मशिनरी इन द स्टेट' असं म्हटलं गेलंय.
राज्यघटनेतील 356 कलमाअंतर्गत ही आणीबाणी जाहीर केली जाते.
एखाद्या राज्यात सरकार बनू शकत नाही, असा अहवाल राज्यपालांनी दिल्यास किंवा राष्ट्रपतींना राज्यातील सरकार योग्य प्रकारे घटनेनुसार काम करत नसल्याचं आढळल्यास ते राष्ट्रपती राजवट लागू करतात.
असं झाल्यास राज्याची कार्यकारी सत्ता राष्ट्रपतींकडे जाते.
विधानसभेचं कार्य संसदेकडे जातं.
आर्थिक आणीबाणी तिसरी आणि आताच्या स्थितीत सर्वाधिक चर्चा केली जातेय, ती म्हणजे आर्थिक आणीबाणी.
कोरोना व्हायरसमुळं आर्थिक संकटाची तलवार देशाच्या डोक्यावर लटकत आहे.
त्यामुळं आर्थिक आणीबाणीची चर्चा देशात सुरू झालीय.
आर्थिक आणीबाणीमुळं नेमका काय बदल होतो, हे आपण पुढे पाहूच.
पण आर्थिक आणीबाणी ही भारतात अद्याप कधीच लागू करण्यात आली नाहीय.
त्यामुळं राज्यघटनेत आर्थिक आणीबाणीची तरतूद असली, तरी प्रत्यक्ष अनुभव भारतीय व्यवस्थेला अद्याप आलेला नाही.
आर्थिक आणीबाणी कधी घोषित होते?
भारतीय राज्यघटनेतल्या कलम 360 अन्वये आर्थिक आणीबाणीची तरतूद करण्यात आलीय.
या कलमाच्या पहिल्याच परिच्छेदात म्हटलंय, की भारतातील कुठल्याही राज्याची किंवा संपूर्ण देशाची आर्थिक स्थिरता किंवा पत धोक्यात आली आहे, असं राष्ट्रपतींना वाटलं, तर ते आणीबाणीची घोषणा करू शकतात.
"घटनातज्ज्ञ उल्हास बापट सांगतात, "राष्ट्रपतींनी घोषित केल्या क्षणी कुठलीही आणीबाणी लागू होते.
मात्र, आर्थिक आणीबाणीबात एक महत्त्वाचा मुद्दा असा आहे, की दोन महिन्याच्या आत संसदेच्या दोन्ही सभागृहांची मंजुरी या आणीबाणीला हवी असते.
अन्यथा आर्थिक आणीबाणी रद्द होऊ शकते किंवा त्यात बदल होऊ शकतो.
""मात्र, कुठलीही आणीबाणी सहसा रद्द होत नाही.
याचं कारण राष्ट्रपती हा तत्कालीन सरकारच्या पाठिंब्यावरच असतात.
त्यामुळं राष्ट्रपतींचा आदेश म्हणजे तत्कालीन सरकारचा पाठिंबा, असं गृहित धरलं जातं," असंही उल्हास बापट सांगतात.
आर्थिक आणीबाणी लागू झाल्यास काय होईल?
या वेळेस सगळ्यात महत्वाची गोष्ट ही होते म्हणजे सगळ्या अर्थव्यवहारांचे कार्यकरी अधिकार जे केंद्राकडे असतात, त्याची व्याप्ती वाढते आणि केंद्र राज्यांनाही अर्थविषयक आदेश देऊ शकते.
खर्चाची वा आर्थिक तरतुदींसर्दभातली जी विधेयकं राज्यांच्या विधिमंडळांकडून अंतिम मंजूरीसाठी राष्ट्रपतींकडे येतात, त्यांनास्थगित ठेवता येऊ शकतं.
आर्थिक आणीबाणीच्या कलमातली चौथी महत्त्वाची तरतूद राष्ट्रपतींना विशेषाधिकार देते.
यानुसार राष्ट्रपती सरकारी कर्मचारी, अधिकाऱ्यांची पगार कपात करू शकतात.
तसंच भत्त्याची रक्कमही कमी करू शकतात.
कुठल्याही विधिमंडळानं आर्थिक विषयासंबंधी विधेयकं मंजूर केली, तरी कलम 207 अन्वये राष्ट्रपतींच्या मंजुरीसाठी राखीव ठेवली जातात.
आर्थिक आणीबाणीचं आणखी एक मोठं वैशिष्ट्य म्हणजे सर्वोच्च न्यायालय आणि उच्च न्यायालयांच्या न्यायाधीशांचे पगार, भत्तेही कमी करता येतात.
उल्हास बापट सांगतात त्याप्रमाणे, इंडिपेंडन्स ऑफ ज्युडिशिअरीनुसार न्यायाधीशांच्या पगारात कपात करण्याचा अधिकार कुणालाही नाही.
तो अधिकार आर्थिक आणीबाणीनं दिलाय.
दरम्यान,"भारतातच सध्या आरोग्याबाबत कठीण स्थिती निर्माण झालीय.
अशा स्थितीत सर्व खर्च औषधं, अत्यावश्यक सेवा आणि जीवनावश्यक वस्तूंवरच व्हायला हवा," असं मतही घटनातज्ज्ञ उल्हास बापट यांनी बीबीसी मराठीशी बोलताना व्यक्त केलं.
तरतूदआहे, पण आवश्यकता आहे का?
अशा प्रकारची आर्थिक आणीबाणी जाहीर करण्याची तरतूद तर घटनेत आहे, पण ती तशी प्रत्यक्षात आणण्याची वेळ आता आहे का, हा खरा प्रश्न आहे.
यापूर्वी भारतात अशा प्रकारचा निर्णय कधीही घेण्यात आला नाही आहे.
पण आता कोरोना व्हायरसच्या संसर्गस्थितीमुळे थांबलेलं अर्थचक्र यापूर्वी कधीही असं थांबलेलं नाही आहे.
लॉकडाऊनचा महिन्याभराचा कालावधी उलटल्यानंतर अनेक राज्यांनी आर्थिक मदतीसाठी केंद्र सरकारकडे मागणी करायला सुरुवात केली आहे.
महाराष्ट्र सरकारनंच केंद्राकडे 'जीएसटी' ची सोळा हजार कोटींची थकबाकी मागणारी अनेक पत्रं पाठवली आहे.
पण सोबतच काही काळासाठी विशेष आर्थिक सहाय्याची पॅकेजेसपण काही वरिष्ठ मंत्र्यांनी मागितली आहेत.
केवळ राज्यांमधली सरकारंच नाही तर शेती असो वा उद्योगक्षेत्रं असो, इथूनही मदतीच्या योजनांची मागणी होऊ लागली आहे.
महाराष्ट्राचे माजी मुख्यमंत्री आणि दिल्लीत पंतप्रधान कार्यालयाचाही अनुभव असलेल्या पृथ्वीराज चव्हाण यांना परिस्थिती आणीबाणीची आहे असं वाटतं, पण ती घोषित करण्याची गरज आहे असं त्यांना वाटत नाही.
आर्थिक आणीबाणीची तरतूद आपल्या घटनेत आहे पण आतापर्यंत कधीही तिचा वापर झालेला नाही आहे.
घटनेतही त्याबाबतीत फार काही ठोस कृती दिलेली नाही आहे.
त्यामुळे माझ्या दृष्टीनं आर्थिक आणीबाणीसारखी स्थिती आपल्या देशात आलेली आहे.
पण ती तशी जाहीर करण्याची गरज मात्र वाटत नाही.
तशी जाहीर झाल्यानं फार काही अधिकार मिळतात असं मला वाटत नाही.
""जे काही अधिकार मिळतात ते सगळे नरेंद्रमोदींकडे तसेही आताच आहेत.
त्यामुळे ते तशा प्रकारे आर्थिक आणीबाणीतले अधिकार ती अधिकृतरित्या जाहीर न करताही तशी कृती करु शकतात.
उदाहरणार्थ- 'जीएसटी' चे देणं राज्यांना आहे ते त्यांनी मर्यादित स्वरुपात दिलं आहे किंवा दिलं नाही आहे.
पगारांमध्ये काही ठिकाणी कपात केली आहे.
सीएसआर देता येईल असा नवा फंड तयार केला गेला आहे.
संसदेच्या दोन्ही सभागृहात बहुमत आहे.
त्यामुळे जे अधिकार आणीबाणी जाहीर केल्यानं मिळतील ते त्यांनी तसेही वापरायला सुरुवात केली आहे," असं पृथ्वीराज चव्हाण सांगतात.
अशा प्रकारची आणीबाणी हे केंद्र विरुद्ध राज्य वा केंद्रातील सत्ताधारी पक्ष विरुद्ध राज्यांतील सत्ताधारी पक्ष अशा संघर्षाला वाव देईल का? 
अनाठायी राजकारणाचा प्रश्न बनेल का? असेही प्रश्न आहेतच.
'लोकसत्ता'चे संपादक आणिअर्थ-नियोजनाचे अभ्यासक गिरीश कुबेर यांच्या मते आर्थिक असली तरीही अशा आणीबाणीचा आपल्याकडचा अर्थ हा राजकीय असेल, त्यामुळे ती अधिकृतरित्या घोषित होणार नाही.
"केंद्र सरकार आर्थिक आणीबाणी जाहीर करेल असं मला वाटत नाही.
परिस्थितीतशीच असेल, पण प्रत्यक्ष ते जाहीर होणार नाही.
कारण त्याचा संदेश चुकीचा जाईल.
आणीबाणी हा शब्द आपल्याकडे अनेक वाईट गोष्टींची जोडला गेला आहे," कुबेर म्हणतात.
अर्थकारणाचे अभ्यासक चंद्रशेखर टिळक यांनाही अशा आणीबाणीचा राजकीय अर्थ सध्याच्या काळात महत्वाचा वाटतो.
"मला स्वत:ला असं वाटतं की आर्थिक आणीबाणी जाहीर करण्याची वेळ आलेली नाही आहे.
मुळातच हे लक्षात घ्यायला हवं की या आणीबाणीचं विश्लेषण हे जरी आर्थिकअसलं तरी त्याचं स्वरुप हे राजकीय असणारंच नाही असं म्हणता येणार नाही.
काही जिल्हे हे दुष्काळी म्हणून जाहीर करणं हे म्हटलं तर राजकारण असतं आणि म्हटलं तर अर्थकारण असतं.
हे तसंच आहे," टिळक म्हणतात.
"ज्यावेळेस आर्थिक आणीबाणी आणण्याची तरतूद राज्यघटनेत केली गेली, त्यावेळेस असणारी कररचना आणि आता असणारी कर रचना यात खूप मोठा फरक आहे.
विशेषत: 'जीएसटी'च्या अंमलबजावणी नंतर राज्य सरकारांचे बरेचसे आर्थिक स्रोत हे हे त्यांच्या त्यांच्या मालकीचे आणि मर्जीचे झालेले आहेत.
त्यामुळे राज्यं त्या बाबतीत केंद्र सरकारवर अवलंबून नाहीत.
म्हणजे, तसं असणं अपेक्षित आहे.
""आज जर आर्थिक आणीबाणी आणली तर हे सिद्ध होईल की केंद्र सरकार जाणीवपूर्वक राज्य सरकारांना 'जीएसटी' मधला त्यांचा वाटा देण्यास विलंब करत आहे.
इथं राजकारण येतं.
आज जर देशातली परिस्थिती पाहिली तर केंद्र सरकारच्या पक्षाच्या विरोधातली थोडीच राज्यं आहेत, अशी स्थिती नाही आहे.
त्यामुळे केंद्रात आता कोणीही असतं तरीही सध्याची राजकीय परिस्थिती पाहता त्यांनीही आर्थिक आणीबाणी आणली नसती," टिळक पुढे सांगतात.
गिरीश कुबेर यांच्या मते केंद्र सरकार आर्थिक आणीबाणी जाहीर करणार नाही, पण कराव्या लागणा-या उपाययोजना तशाच प्रकारच्या असतील.
"आणीबाणी प्रत्यक्ष जाहीर न करता केंद्र सरकार बरंच काही करूशकतं.
रिझर्व्ह बँक केंद्राच्या ताब्यात आहे.
नोटा छापण्याचा अधिकार केंद्रालाच आहे.
त्यामुळे प्रत्यक्ष आणीबाणी जाहीर न करता आणीबाणीच्या उपाययोजना करण्याला केंद्राकडून प्राधान्य राहील.
""कारण आणीबाणी जाहीर केली तर विशेषत: परकीय गुंतवणुकदारांना भारताविषयी एक अविश्वास वाटेल.
ते नुकसान भरुन येणारं नाही आहे.
हे खरं आहे की सगळ्या राज्यांच्या आणि केंद्राचीही तिजोरी रिकामी व्हायला सुरुवात झाली आहे, पण त्यासाठी काही इतर उपायही आहेत.
नाविन्यपूर्ण उपायांनी हा प्रश्नसोडवता येऊ शकतो.
आर्थिक आणीबाणी हे मला वाटतं की अगदीच टोकाचं पाऊल असेल," कुबेर म्हणतात.
चंद्रशेखर टिळक यांच्या मते आज जरी अनेक राज्य सरकारं केंद्राकडे मदत मागून आर्थिक आणीबाणीची परिस्थिती आहे असं सांगताहेत, तरीही ही स्थिती केवळ कोरोनामुळे झालेली नाही आहे.
त्यामुळेही अशी आणीबाणी जाहीर होणार नाही.
"जशी राजकीय आणीबाणी ही एखाद्या तात्कालिक कारणासाठी आणली जाते, अशी आर्थिक आणीबाणीही तात्कालिक कारणासाठी आणावी असं राज्यघटनेतल्या या तरतूदीला अभिप्रेत आहे.
आज जी आपण परिस्थिती पाहतो आहोत की अनेक राज्य सरकारांची आर्थिक परिस्थिती ठीक नाही आणि केंद्र सरकारांकडे ते मदत मागताहेत, त्याचं दिसायला जरी कारण जरी कोरोना असलं तरीही त्यांची ही परिस्थिती ही कोरोनामुळेच झाली आहे अशातला भाग नाही.
राज्यनिहाय त्याची कारणं वेगळी आहेत आणी काळाच्या ओघामध्ये त्याची तीव्रता वाढत गेलेली आहे.
"कोणतीही आणीबाणी हा काही सार्वकालिक उपाय नसतो,तो तात्कालिक असतो.
राज्यांची गंभीर आर्थिक स्थिती ही करोनासारख्या तात्कालिक कारणातून जन्माला आलेली नाही.
ती प्रक्रीया अगोदरच सुरु झालेली होती.
ती करोनामुळे अधिक वाढली," टिळक म्हणतात.
चंद्रशेखर टिळक यांच्यामते केंद्र सरकारची आर्थिकस्थिती काय आहे याकडेही लक्ष द्यायला हवं.
कारण आर्थिक आणीबाणीच्या स्थितीत केंद्र सरकार सगळे आर्थिक व्यवहार आपल्या ताब्यात घेऊन प्रशासकाची भूमिका पार पाडेलही, पण राज्यांना सतत पुरवठा करता येईल अशी केंद्राची आर्थिक स्थिती आहे कायाचाही विचार करावा लागेल.
"आर्थिक आणीबाणी दोन स्वरूपात येते.
एक म्हणजे जशी एखादी बँक बुडाल्यावर आपण प्रशासक नेमतो, तशा पद्धतीनं.
म्हणजे बँक चालू आहे, पण सगळे व्यवहार करु शकत नाही.
प्रशासकानं सांगितली आहेत तेवढीच कामं बँकांनाकरता येतात.
आर्थिक आणीबाणीत या प्रशासकाची जागा केंद्र सरकार घेतं.
पण हा प्रशासकीय भाग झाला.
तो एकवेळ अंमलात आणणं शक्य आहे.
"पण दुसरीकडे, केंद्र सरकारनं काही योजना आणल्या आहेत आणि राज्य सरकारं त्या व्यवस्थित सर्वांपर्यंत पोहोचवत नाही आहेत आणि त्यामुळे आणीबाणी आणावी लागले आहे, अशी आज स्थिती नाही आहे.
सोबतच आपण हेही गृहित धरतो आहोत की जर आर्थिक आणीबाणी आली तर राज्य सरकारांना देण्यासाठी केंद्र सरकारकडे पैसा आहे.
मला असं वाटतं की राज्य सरकारांइतकी बिकट नसेल, पण स्वत:च्याही योजना सुरु राहतील आणि राज्यांनाही मदत देता येईल अशी केंद्राची स्थिती नाही.
जसा राज्य सरकारांच्या स्रोतांवर परिणाम झाला आहे तसा केंद्राच्याही झाला आहे.
त्यामुळे मला स्वत:ला असं वाटत नाही की आर्थिक आणीबाणीची आवश्यकता आहे आणि जरी असली तरीही ती आणली जाईल," टिळक म्हणतात.
इतिहासात पहिल्यांदाच अमेरिकेत कच्च्या तेलाच्या किमती शून्याखाली घसरल्या आहेत.
म्हणजेच आता कच्च्या तेलाचं उत्पादन करणारे देश त्यांच्याकडून खरेदी करणाऱ्यांना पैसे देऊन तेल विकत घेण्याची विनंती करत आहेत.
लॉकडाऊनमुळे सध्या जगभरात लोक आपापल्या घरांमध्ये आहेत, विमानसेवा ठप्प आहेत आणि त्यामुळे इंधनासाठी, परिणामी कच्च्या तेलासाठी असलेली मागणी रोडावली आहे.
कच्च्या तेलाची घटलेली मागणी आणि तेल साठवून ठेवण्याची मर्यादित क्षमता, यामुळे कच्च्या तेलाच्या किमतीत ही विक्रमीघसरण झाली आहे.
अमेरिकन तेलाच्या किमतींबाबत वेस्ट टेक्सास इंटरमीजिएट (WTI) ला बेंचमार्क म्हणजे पाया मानलं जातं.
इथे तेलाच्या किंमतीत घसरण होऊन किंमत प्रति बॅरल शून्याखाली म्हणजेच ऋणात्मक 37.
63 डॉलर्स झाली आहे.
कारण आपल्या जवळच्या तेलाची विक्री झाली नाही तर उत्पादन करण्यात आलेलं तेल साठवायचा कुठे, असा मोठा प्रश्न उत्पादकांसमोर मे महिन्यात उभा राहू शकतो.
तेल साठवून ठेवण्याबाबतच्या अडचणी लक्षात घेत आता तेल उत्पादक कंपन्यांनी वाढीव स्टॉक ठेवण्यासाठी टँकर्स भाड्यावर घेतले आहेत.
पण या सगळ्याचा परिणाम अमेरिकेतल्या तेलाच्या किमतींवर झाला आणि या किमती अगदी शून्याच्याही खाली गेल्या.
त्यामुळे आता उत्पादित तेल कुठे साठवयाचं आणि या तेलाच्या घसरलेल्या किंमती या दोन्हींची चिंता आता अमेरिकन कंपन्यांना आहे.
लाईन सोमवारी अमेरिकेत झालेल्या या घसरणीचा परिणाम जगभरातल्या तेल बाजारांमध्ये झाला.
तेलाचा आंतरराष्ट्रीय बेंचमार्क असणाऱ्या 'ब्रेंट'मध्येही कच्च्या तेलाच्या किमतींमध्ये 8.9% घसरण नोंदवण्यात आली.
इथे तेलाच्या किमती घसरून प्रति बॅरल 26 डॉलर झाल्या आहेत.
कमी झालेल्या मागणीमुळे आंतरराष्ट्रीय पातळीवरचं कच्च्या तेलाचं उत्पादन घटवण्यात यावं का, याविषयी तेल उत्पादक देशांमध्ये सुरुवातीला वाद झाले होते.
यानंतर तेल उत्पादक 10 टक्क्यांनी कमी करण्याबाबत तेल उत्पादन करणाऱ्या 'ओपेक' आणि इतर देशांमध्ये एकमत झालं.
जगभरातलंकच्च्या तेलाचं उत्पादन इतक्या मोठ्या प्रमाणात कमी करण्याची ही पहिलीच वेळ आहे.
पण उत्पादन कमी केल्यानेही तेल उत्पादकांसमोरच्या अडचणी कमी झाल्या नसल्याचं तज्ज्ञांचं म्हणणं आहे.
अमेरिकन तेलाच्या किमतींबाबत वेस्ट टेक्सास इंटरमीजिएट(WTI) ला बेंचमार्क म्हणजे पाया मानलं जातं.
बीबीसीचे आर्थिक प्रतिनिधी अँड्र्यू वॉकर सांगतात सध्या जगामध्ये गरजेपेक्षा वावापरापेक्षा जास्त इंधनसाठा आहे.
शिवाय आर्थिक घसरणीमुळे जगभरातली इंधनासाठीची मागणी घटलेली आहे.
तेल उत्पादन करणाऱ्या ओपेक आणि रशियासारख्या इतर देशांनी मोठ्या प्रमाणात उत्पादन घटवण्याचं ठरवलं होतं.
अमेरिकेनेही असं केलं.
पण तरीहीसध्या जगात गरजेपेक्षा जास्त तेलसाठा आहे.
आणि इतकं तेल वापरलं जाणार का, फक्त हाच प्रश्न नाही.
तर लॉकडाऊन शिथील होऊन पुरेशी मागणी निर्माण होईपर्यंत इतकं तेल साठवून ठेवता येणार का, ही देखील मोठी चिंता आहे.
साठवण क्षमता झपाट्याने संपतेय आणि तेल उत्पादन सुरूच असल्याने भविष्यात कच्च्या तेलाच्या किंमती आणखी खाली येण्याची शक्यता आहे.
कच्च्या तेलासाठीची जगभरातली मागणी वाढली तरच ही परिस्थिती सुधारेल.
पण सध्यातरी हे जगभरातल्या आरोग्यसंकटावर अवलंबून आहे.
कोरोना व्हायरस हे गेल्या 100 वर्षांतील सर्वात मोठं आर्थिक आणि आरोग्य संकट आहे.
यामुळे उत्पादन, रोजगार आणि लोकांच्या आरोग्यावर अभूतपूर्व नकारात्मक परिणाम होईल, असं वक्तव्य रिझर्व्ह बँक ऑफ इंडियाचे गव्हर्नर शक्तिकांत दास यांनी केलं आहे.
स्टेटबँक ऑफ इंडियातर्फे आयोजित बँकिंग अँड इकोनॉमिक कॉनक्लेव्ह दरम्यान RBI गव्हर्नर शक्तिकांत दास बोलत होते.
कोरोना व्हायरसच्या संकटामुळे सध्याच्या काळात जगभरातील तंत्रज्ञान, पुरवठा साखळी, रोजगार आणि भांडवल क्षेत्रावर वाईट परिणाम झाला आहे.
या साथीमुळे आपली सर्वात मोठी आर्थिक परीक्षा पाहिली जाणार आहे.
आपल्या अर्थव्यवस्थेची ताकद आणि संकटाला तोंड देण्याची क्षमता यांचीही परीक्षा असेल, असं शक्तिकांत दास म्हणाले.
काही दिवसांपूर्वी बीबीसीचे प्रतिनिधी अरुणोदय मुखर्जी यांनी भारतातील अर्थव्यवस्थेवर कोरोनाच्या संभाव्य परिणामांचा आढावा घेतला होता.
कोरोनाच्या तडाख्यामुळे भारतीय अर्थव्यवस्था अजूनच संकटात जाईल का? या प्रश्नाचं उत्तर बीबीसीनं शोधण्याचा प्रयत्न केला होता.
राजधानी दिल्लीत राहणाऱ्या हजारो गरिबांपैकीच एक - मोहम्मद आलम.
सरकारकडून मिळणाऱ्या रेशनच्या धान्यासाठीच्या रांगेत ते उभे होते.
कडेवर मूल घेऊनरांगेत उभ्या राहिलेल्या मोहम्मद यांना सरकारकडून डाळ - तांदूळ मिळेल अशी अपेक्षा आहे.
ज्या फॅक्टरीमध्ये ते मजुरी करतात ती बंद झाली आणि त्यांचं उत्पन्नही बंद झालं.
आता या कठीण काळात कुटुंबाचं पोट कसं भरायची याची काळजी त्यांना भेडसावतआहे.
ते सांगतात, "मी कसा राहीन, मला माहीत नाही.
कुटुंबाचं पोट भरायला मला पैसे उसने घ्यावे लागतील.
"अर्थमंत्री निर्मला सीतारमण यांनी काही दिवसांपूर्वी पत्रकार परिषदेमध्ये म्हटलं होतं, "कोणीही उपाशी राहणार नाही यासाठी सरकार प्रयत्न करत आहे.
"पण आलमसारखे अनेक जण लांबच लांब रांगांमध्ये सध्या उभे आहेत पण पुरेसं धान्य उपलब्ध नाही.
कोरोना व्हायरसच्या प्रादुर्भावामुळे सध्या देशातले लाखो लोक घरी आहेत.
यातल्या अनेकांना ऑनलाईन डिलिव्हरीचा फायदा घेऊन हव्या त्या गोष्टी घर बसल्या मिळवता येतात.
पण दुसरीकडे रोजीरोटीची वानवा निर्माण झालेले हजारो जण देशात अक्षरशः रस्त्यावर आले आहेत.
लाईनदेशासाठी हा संकटाचा काळ आहे.
130 कोटींची लोकसंख्या असणाऱ्या भारतात 3 आठवड्यांचा लॉकडाऊन जाहीर करण्यातआला आहे.
लोकांना घरीच थांबण्यास सांगण्यात आलं आहे.
अनेक उद्योग ठप्प आहेत.
अनेक जण घरून काम करत आहेत.
पण उत्पादनक्षमता मोठ्या प्रमाणात कमी झालेली आहे.
भारतीय रिझर्व्ह बँकेचे गव्हर्नर शक्तिकांत दास यांनी गेल्या आठवड्यात आर्थिक उपाय योजना जाहीर करताना म्हटलं होतं, "जगभरातले देश एका अदृश्य हल्लेखोराशी लढण्यासाठी लॉकडाऊन करत आहेत.
लाईन कोरोना व्हायरसपूर्वीच नाजूक झाली होती अर्थव्यवस्था कोरोना व्हायरस भारतात दाखल होण्यापूर्वीच देशाच्या अर्थव्यवस्थेची परिस्थिती नाजूक होती.
एकेकाळी जगातील सर्वाधिक वेगाने वाढत असलेल्या भारतीय अर्थव्यवस्थेचा विकासदर गेल्या वर्षी 4.7 टक्क्यांवर आला होता.
गेल्या 6 वर्षांतला हा सर्वात कमी विकास दर होता.
2019 सालामध्ये भारतातलं बेरोजगारीचं प्रमाण गेल्या 45 वर्षांत सर्वाधिक होतं.
गेल्या वर्षीच्या अखेरपर्यंत देशातल्या 8 प्रमुख क्षेत्रांचं औद्योगिक उत्पादन 5.2 टक्क्यांपर्यंत खाली आलं होतं.
ही गेल्या 14 वर्षांतली सर्वात वाईटपरिस्थिती होती.
थोडक्यात सांगायचं तर भारताची आर्थिक परिस्थिती आधीच नाजूक अवस्थेत होती.
कोरोना व्हायरसमुळे एकीकडे लोकांच्या आरोग्याला धोका निर्माण झाला असताना दुसरीकडे कमकुवत अर्थव्यवस्थेसाठीही हा मोठा झटका ठरण्याची शक्यता असल्याचं तज्ज्ञांचं म्हणणं आहे.
सरकारच्या उपाययोजनांचा रिअॅलिटी चेकभारताची सुमारे 94% लोकसंख्या ही असंघटित क्षेत्रात काम करते.
अर्थव्यवस्थेमध्ये या क्षेत्राचा हिस्सा आहे 45%.
लॉकडाऊन झाल्यामुळे एका रात्रीत लाखोंचा रोजगार गेला आणि याअसंघटित क्षेत्राला मोठा फटका बसला आहे.
गरीबांवरचं आर्थिक ओझं कमी करण्याच्या उद्देशाने सरकारकडून मदत पॅकेजची घोषणा करण्यात आली होती.
अर्थमंत्री निर्मला सीतारामन यांनी 1.70 लाख कोटी रुपयांचं मदत पॅकेज जाहीर केलं.
भारतातल्या 80 कोटीगरीबांना यामुळे दिलासा मिळणार असल्याचं सांगण्यात आलं होतं.
या लोकांच्या खात्यात थेट पैसे टाकणं, त्यांच्यासाठी अन्नधान्याची तरतूद करून सरकार गरीब, रोजंदारीवर काम करणारे मजूर, शेतकरी आणि मूलभूत सुविधांपासून वंचित असणाऱ्यांना मदत करणार असल्याचं अर्थमंत्र्यांनी जाहीर केलं होतं.
सरकारच्या या प्रयत्नांचं तज्ज्ञांनी कौतुक केलं असलं तरी अर्थव्यवस्थेला या संकटाच्या दुष्परिणामांपासून वाचवण्यासाठी आणखी प्रयत्न गरजेचे असल्याचंही त्यांनी म्हटलंय.
कोरोना व्हायरस स्थलांतरित मजूरया घोषणांची प्रत्यक्ष अंमलबजावणी करणं सगळ्यात मोठं आव्हान असल्याचं अर्थशास्त्रज्ञ अरूण कुमार म्हणतात.
ते सांगतात, "लॉकडाऊनच्या काळामध्ये रेशनद्वारे अतिरिक्त मोफत धान्य देण्याची घोषणा करण्यात आली आहे.
पण गरीब लोक तिथपर्यंत पोहोचणार कसे?
सैन्य आणि राज्यांची यंत्रणा वापरून सरकारने गरीबांपर्यंत खाण्याच्या वस्तू थेट पोहोचवाव्यात.
"सध्याच्या घडीला हजारो लोक आपल्या घरापासून दूर अडकून पडले असताना सरकारने त्यांच्या खात्यांत पैसे जमा करण्याचं आणि अन्नधान्याचा पुरवठा वाढवण्याचं प्राथमिक उद्दिष्टं ठेवणं गरजेचं असल्याचं अरूण कुमार सांगतात.
नीरजकुमार दिल्लीपासून 300 किलोमीटर वरच्या त्यांच्या गावी पायी चालत निघाले आहेत.
दिल्लीपासून सुमारे 40 किलोमीटर्सच्या अंतरावर ते आम्हाला भेटले.
त्यांच्यासोबत त्यांची बायको आणि मुलगीही चालतच गावी निघाली आहे.
नीरज कुमार म्हणाले, "इथे आता काम नाही, म्हणून आम्ही इथून जातोय.
बस सुरू नाहीत म्हणून आता आम्हाला गावी पोहोचण्यासाठी आणखी 260 किलोमीटर पायी चालून जावं लागेल.
"नीरजसारखे अनेकजण गावांतून शहरात येऊन मजुरी आणि इतर कामं करतात.
ज्या लोकांना वेळीच घरी परतण्यासाठी निघता आलं नाही ते आता सरकारी शेल्टरमध्ये राहत आहेत.
अर्थतज्ज्ञ जयती घोष सांगतात, "या लोकांच्या खात्यामध्ये ताबडतोब पैसे पाठवणं गरजेचं आहे.
त्यांच्याकडे कोणत्याही प्रकारची सामाजिक सुरक्षा नाही.
सरकारने वित्तीय तुटीची काळजी करू नये.
रिझर्व्ह बँकेकडून पैसे उसने घेऊन त्यांनी ते पैसे या अडचणीच्या क्षणी लोकांसाठी खर्च करावेत.
"मोदी सरकारने 2016 साली केलेल्या नोटाबंदीच्या परिणामांमधून भारतीय अर्थव्यवस्था पुन्हा उभं राहण्याचा प्रयत्न करत असतानाचा कोव्हिड-19 च्या संक्रमणाची आपत्ती कोसळली.
नोटाबंदी करत काळा पैसा बाहेर आणण्याचा सरकारचा प्रयत्न होता.
पण रोख व्यवहारांवर अवलंबून असणाऱ्या अर्थव्यवस्थेतल्या लहान-मोठ्या धंद्यांना याचा मोठा फटका बसला.
यातले बहुतेक उद्योगधंदे नोटाबंदीतून सावरत असतानाच त्यांना कोरोना व्हायरसचा तडाखा बसला.
कृषी क्षेत्राला फटकामदत पॅकेजमध्ये सरकारने शेतकऱ्यांसाठी स्वतंत्र घोषणा केल्या आहेत.
एप्रिलपासून पुढचे तीन महिने सरकार शेतकऱ्यांच्या खात्यामध्ये 2000 रुपये जमा करणार आहेत.
पण शेतकऱ्यांना सरकारकडून वर्षाला 6000 रुपये याआधीपासूनच मिळत होते.
अर्थशास्त्रज्ञ अरुण कुमार म्हणतात, "दोन हजार रुपयांची मदत पुरेशी नाही.
कारणनिर्यात ठप्प झालेली आहे, शहरी भागांत मागणी वाढल्याने किंमती वाढतील आणि शेतकऱ्यांना आपलं पीक विकता येत नसल्याने ग्रामीण भागात किंमती घसरतील.
"शेतात नवीन पीक तयार होऊन बाजारात जाण्याची वाट पाहतानाच्या अत्यंत बिकट काळात हे गंभीरसंकट आलेलं आहे.
भारतासारख्या देशात लाखो लोक गरिबीत जगताहेत.
त्यामुळे लॉकडाऊनच्या काळात गावांमधून अन्नधान्याच्या या वस्तू शहरांमध्ये आणि जगातल्या इतर कोणत्याही देशांपर्यंत कशा पोहोचवायच्या हे सरकार समोरचं सर्वाम मोठं आव्हान असल्याचं तज्ज्ञ सांगतात.
हा पुरवठा सुरू झाला नाही, तर या अन्नधान्याची नासाडी होईल आणि शेतकऱ्याचं मोठं नुकसान होईल.
भारताच्या एकूण लोकसंख्येचा सुमारे 58% हिस्सा हा शेतीवर अवलंबून आहे आणि या क्षेत्राचं भारतीय अर्थव्यवस्थेतलं योगदान आहे 256 अब्ज डॉलर्स.
बेरोजगारीचं प्रमाण वाढण्याची चिन्हं भारतामधलं बेरोजगारीचं प्रमाण वाढण्याची मोठी शक्यता असल्याचा इशारा तज्ज्ञ देतात.
कारखाने मोठ्या प्रमाणात बंद झाल्याने उत्पादनात मोठी घटझाली आहे.
लोकांना त्यांचा उद्योग सावरायला मदत होणं गरजेचं आहे.
स्वयं रोजगारावर अवलंबून असणाऱ्या वा लहान उद्योगांतल्या लोकांना दिलासा देण्यासाठी सरकार व्याजाची परतफेड आणि टॅक्स भरण्यातून त्यांना सूट देऊन मदत करू शकतं, असं प्राध्यापक घोष म्हणतात.
अर्थतज्ज्ञ विवेक कौल सांगतात, "भारतातली बेरोजगारी उच्च पातळीवर आहे आणि अशीच परिस्थिती कायम राहिली तर असंघटित क्षेत्रात काम करणाऱ्यांना अनेक अडचणींचा सामना करावा लागेल.
लहान उद्योगांमध्ये काम करणाऱ्यांना नाईलाजाने एकतर कमी पैशांमध्ये काम करावं लागेल नाहीतर मग त्यांच्या रोजगार जाईल.
मला अशाही जागा माहीत आहेत जिथे कंपनीतून किती कामगारांना नोकरीवरून काढून टाकणं गरजेचं आहे, याविषयीची चर्चा सुरू आहे.
"भारतामध्ये 14 एप्रिलपर्यंत विमान प्रवासावर बंदी घालण्यात आली आहे.
याचा परिणाम विमान वाहतूक व्यवसायावरही होत आहे.
सेंटर फॉर एशिया पॅसिफिक एव्हिएशन (CAPA)च्या अंदाजानुसार एव्हिएशन क्षेत्राचं सुमारे 4 अब्ज डॉलर्सचं नुकसान होण्याची शक्यता आहे.
याचा परिणाम हॉस्पिटॅलिटी आणि टूरिझम क्षेत्रावरही होईल.
देशातली हॉटेल्स आणि रेस्टॉरंट चेन्सना या लॉकडाऊनचा फटका बसलाय आणि अनेक महिने असाच शुकशुकाट राहिला तर अनेकांना पगार न मिळण्याचं संकट येऊ शकतं.
लॉकडाऊनमधून वाहनउद्योगही बचावलेला नाही.
या क्षेत्राचं सुमारे २ अब्ज डॉलर्सचं नुकसान होण्याचा अंदाज आहे.
कोरोना व्हायरसच्या प्रभावाखाली आलेल्या अर्थव्यवस्थेमध्ये नवीन चैतन्य आणण्यासाठी देशाच्या एकूण जीडीपीच्या किमान 1 टक्क्यांच्या मदत पॅकेजची गरज असल्याचं तज्ज्ञांचं म्हणणं आहे.
सिंगापूर, चीन आणि अमेरिकेने दिलेल्या पॅकेजच्या तुलनेत भारताने जाहीर केलेलं पॅकेज नगण्य आहे.
कोरोनाच्या तडाख्यामुळे कोसळलेल्या उद्योगांना पुन्हा रुळावर आणण्यासाठी भारताने लवकरात लवकर मोठं पॅकेज जाहीर करण्याची गरज असल्याचं तज्ज्ञांच मत आहे.
कोरोना व्हायरसचा संसर्ग झालेल्या देशातील रुग्णांची संख्या वाढत असताना अचानक दिल्लीतील निजामुद्दीन हा भाग चर्चेत आला आहे.
निजामुद्दीन इथं मुस्लिम संस्था तबलीगी जमातचं मुख्यालय आहे.
याच ठिकाणी मार्च महिन्यात एका धार्मिक कार्यक्रमाचं आयोजनकरण्यात आलं होतं.
या कार्यक्रमात हजारो लोक सहभागी झाले होते.
एवढंच नव्हे तर सध्या देशात लॉकडाऊन असतानाही इथे मोठ्या संख्येनं लोक एकत्र राहात असल्यामुळे अनेकांमध्ये आजारपणाची लक्षणं दिसून आली.
तिथे उपस्थित असलेल्या लोकांपैकी 24जण कोरोना पॉझिटिव्ह असल्याचं आतापर्यंतच्या तपासणीमधून निष्पन्न झाल्याची माहिती दिल्लीचे आरोग्य मंत्री सत्येंद्र जैन यांनी दिली आहे.
त्यामुळे हे देशातील कोरोनाचं एक मोठं हॉटस्पॉटअसल्याचं केंद्र सरकारने म्हटलं आहे.
देशभरात सरकारने असे 10 हॉटस्पॉट असल्याचं जाहीर केलं आहे, ज्यापैकी महाराष्ट्रात मुंबई आणि पुणे आहेत.
पूर्ण भाग सीलपण सध्या देशाचं लक्ष्य दिल्लीतील या तबलीगी जमातवर आहे.
दिल्ली पोलिसांनी निझामुद्दीनमधला हा पूर्ण भाग सील केला आहे, ज्यामध्ये तबलीगी जमातच्या मुख्य केंद्राचाही समावेश आहे.
या केंद्राला लागूनच निजामुद्दीन पोलीस स्टेशन आणि शेजारीच ख्वाजा निजामुद्दीन अवलिया यांचा दर्गाही आहे.
कोणत्याही पूर्वपरवानगी शिवाय लोकमोठ्या संख्येनं इथं उपस्थित झाले होते, असं दिल्ली पोलिसांचं म्हणणं आहे.
एका वरिष्ठ पोलीस अधिकाऱ्यानं PTI वृत्तसंस्थेला दिलेल्या माहितीनुसार, “अशा कार्यक्रमाचं आयोजन करण्यात आल्याचं जेव्हा आम्हाला कळलं, तेव्हा आम्ही लॉकडाऊनचं उल्लंघन केल्याबद्दल संबंधितांना नोटीस बजावली.
इथं आलेल्या काही लोकांमध्ये कोरोनाची लक्षणं दिसून आल्यावर हॉस्पिटलमध्ये नेऊन त्यांची तपासणी करण्यात येत आहे.
कॉन्फरन्सदरम्यान कोरोनाचा प्रसार झाला?
या ठिकाणी अनेक लोक एकत्र राहत आहेत आणि त्यामध्ये काही परदेशी नागरिकांचाही समावेश आहे, अशी माहिती रविवारी (29 मार्च) रात्री उशिरा मिळाल्यानंतर दिल्ली पोलीस आणि CRPFचे अधिकारी वैद्यकीय पथक घेऊन इथं पोहोचले.
इथं आलेल्या लोकांची ओळख पटवून त्यांना क्वारंटाईन करण्यात येत असल्याची माहिती अधिकाऱ्यांनी दिली.
तबलीगी जमातची बाजू सध्याचा घटनाक्रम पाहता सोमवारी (30 मार्च) रात्री तबलीगी जमातनं एका प्रसिद्धिपत्रकात म्हटलं की या कार्यक्रमाच्या तारखा वर्षभरापूर्वीच निश्चित झाल्या होत्या.
पंतप्रधान नरेंद्र मोदींनी ‘जनता कर्फ्यू’ची घोषणा केल्यानंतर तबलीगी जमातनेही आपला कार्यक्रम तातडीने रद्द केला होता.
“देशभरात लॉकडाऊनची घोषणा होण्यापूर्वीच काही राज्यांनी रेल्वे आणि बस सेवा थांबविण्याचा निर्णय घेतला होता.
दरम्यान, जे लोक परत जाऊ शकत होते, त्यांना परत पाठविण्याची पूर्ण व्यवस्था तबलीगी जमातनं केली होती.
परंतु त्यानंतर लगेचच पंतप्रधानांनी पूर्ण लॉकडाऊनची घोषणा केली.
लॉकडाऊनमुळे अनेक लोक परत जाऊ शकले नाहीत आणि ते मरकज मध्येच अडकून पडले," असंही निवेदनात सांगण्यात आलं आहे.
कॉन्फरन्सच्या आयोजकांवर कारवाई करण्यात येईल असं गृहमंत्रालयाच्या प्रवक्त्याने सांगितलं.
जमातच्या निवेदनात अडकून पडलेल्या लोकांची संख्या 1 हजार असल्याचं सांगण्यात आलं आहे.
या गोष्टी पोलिसांना 24 मार्च रोजी सांगण्यात आल्या, जेव्हा पोलिसांनी केंद्र बंद करण्यासंबंधी नोटीस पाठवली होती.
पोलिसांनी पाठवलेल्या नोटीसला उत्तर देण्यात आलं असून कार्यक्रम थांबविण्या आल्याचं तसंच दीड हजार लोक परत गेल्याचंही कळविण्यात आलं, असं तबलीगी जमातचं म्हणणं आहे.
मात्र 1 हजार लोक अडकल्याचंही पोलिसांना सांगण्यात आलं.
त्यानंतर 26 मार्चला एसडीएमसोबत एक बैठक झाली आणि त्यानंतर 6 जणांना चाचणीसाठी नेण्यात आलं.
“त्यानंतर 33 लोकांना चाचणीसाठी नेण्यात आलं.
तेव्हाही आम्ही स्थानिक प्रशासनाला विनंती केली होती, की लोकांना घरी परत पाठविण्यासाठी गाड्यांची सोय करण्यात यावी.
28 मार्चलाही लाजपत नगरच्या एसपींकडून कायदेशीर कारवाईसंबंधी नोटीस बजावण्यात आली होती, त्यालाही आम्ही 29 मार्चला उत्तर दिलं होतं.
”30 मार्चला हे सर्व प्रकरण माध्यमांमध्ये आलं.
दिल्ली सरकारने काय म्हटलंय?
तेलंगणामध्ये कोरोनामुळे ज्या लोकांचा मृत्यू झाला, त्यापैकी 6 लोक हे दिल्लीतील निजामुद्दीन इथं झालेल्या धार्मिक कार्यक्रमात सहभागी झाले होते, असं तेलंगणा सरकारनं म्हटल्यानंतर हे संपूर्ण प्रकरण चर्चेत आलं.
ANI यावृत्तसंस्थेनं दिलेल्या बातमीनुसार दिल्ली सरकारनं या प्रकरणाची दखल घेत एक बैठक बोलावली आहे.
दिल्ली सरकारचे आरोग्य मंत्री सत्येंद्र जैन यांनी सांगितलं, की तबलीगी जमातच्या मुख्यालयात राहत असलेल्यांपैकी 24 जणांना कोरोनाचा संसर्ग झाला आहे.
700 लोकांना क्वारंटाईन करण्यात आलं आहे, तर 335 जणांना हॉस्पिटलमध्ये देखरेखीखाली ठेवलं गेलंय.
या कार्यक्रमाच्या आयोजकांवर FIR दाखल करण्याची शिफारसही दिल्ली सरकारनंकेली आहे.
ज्यावेळी या कार्यक्रमाचं आयोजन करण्यात आलं होतं, त्यावेळी दिल्लीत 5 जणांपेक्षा जास्त लोकांच्या एकत्र येण्यावर बंदी घालणारं कलम लागू झालं होतं, असं दिल्ली सरकारचं म्हणणं आहे.
निजामुद्दीन इथं असलेल्या 1500-1700 लोकांपैकी जवळपास 1 हजार लोकांना तिथून काढण्यात आलं होतं.
आरोग्य विभागाचे कर्मचारी इथं काम करत होते.
'आयोजकांवर कारवाई होणार'आरोग्य विभागाचे संयुक्त सचिव लव अग्रवाल यांनी सोमवारी (30 मार्च) केंद्र सरकारच्या कोरोना साथी बद्दलचा आपडेट देताना सांगितलं, की धार्मिक आयोजनात सहभागी झालेल्या लोकांची तपासणी, क्वारंटाईन करणं आणि अन्य चाचण्या प्रोटोकॉल प्रमाणेच होतील.
गृह मंत्रालयाच्या प्रवक्त्यांनी दिलेल्या माहितीनुसार आयोजकांवर कायद्यानुसार कारवाई करण्यात येईल.
तबलीगी जमात आहे काय?
ही एक धार्मिक संस्था आहे.
1920 सालापासून ही संस्था कार्यरत आहे.
दिल्लीतील निजामुद्दीन भागात या संस्थेचं मुख्यालय आहे.
त्याला मरकज असंही म्हटलं जातं.
मौलाना आझाद राष्ट्रीय उर्दू विद्यापीठाचे कुलगुरू राहिलेले जफरसरेशवाला हे अनेक वर्षांपासून तबलीगी जमातशी संबंधित आहेत.
त्यांच्या मते ही मुसलमानांची जगातील सर्वात मोठी संस्था आहे.
याची केंद्रं 140 देशात आहेत.
भारतातील सर्व मोठ्या शहरात या संस्थेची मरकज म्हणजेच केंद्रं आहेत.
या केंद्रांमध्ये वर्षभर‘इज्तेमा’ सुरू असतो, म्हणजेच लोक इथं येत-जात राहतात.
कोरोना संसर्ग झालेले रुग्ण सापडत असल्याच्या बातम्या येत असतानाही निजामुद्दीन इथल्या केंद्रात ‘इज्तेमा’ सुरू होता.
या दरम्यान इतर राज्यांमधूनही लोक इथं येत होते.
प्रत्येक ‘इज्तेमा’3-5 दिवस चालतो.
दिल्लीतल्या निझामुद्दीन भागात कॉन्फरन्स आयोजित करण्यात आली होती.
मार्च महिन्यातही यासाठी अनेक राज्यातून लोक आलेहोते.
त्यामध्ये परदेशी नागरिकही होते.
भारतासोबतच त्यावेळी पाकिस्तानातही ‘इज्तेमा’ सुरू होता.
कोरोनाचा वाढता प्रादुर्भाव पाहता जगभरात अनेक ठिकाणी अशा आयोजनांवर पूर्णपणे बंदी घालण्यात आली होती.
मात्र दिल्लीमध्ये असं झालं नाही.
परदेश कनेक्शन या तबलीगी जमातच्या एका धार्मिक कार्यक्रमाचं आयोजन मलेशियातील क्वालालांपूर मधील एका मशि‍दीमध्ये करण्यात आलं होतं.
27 फेब्रुवारी ते 1 मार्चच्या दरम्यान हा कार्यक्रम पार पडला.
या कार्यक्रमात सहभागी झालेल्या लोकांमुळे आग्नेय आशियातील अनेक देशांमध्ये कोरोनाचा संसर्ग झाल्याच्या बातम्याही माध्यमांमधून आल्या.
अल् जझीराच्या एका बातमीनुसार मलेशियात कोरोना संसर्गाचे जेवढे रुग्ण सापडले आहेत, त्यापैकी दोन तृतीयांश रुग्ण हे तबलीगी जमातच्या कार्यक्रमात सहभागी झाले होते.
ब्रुनेईमध्ये याच मशि‍दीच्या कार्यक्रमात सहभागी झालेल्या 40 पैकी 38 लोकांना कोरोनाचा संसर्ग झाल्याचं आढळून आलं.
निझामुद्दीन परिसरातील लोकांना क्वारंटीनमध्ये ठेवण्यात आलं आहे.
सिंगापूर, मंगोलियासह अनेक देशात तबलीगीच्या कार्यक्रमात सहभागी झालेल्या लोकांमुळे कोरोना पसरला.
पाकिस्तानातही तबलीगीमध्ये सहभागी झालेल्या अनेकांना कोरोनाचा संसर्ग झाल्याचं ‘डॉन’ या वृत्तपत्रानं म्हटलं आहे.
परदेशातून आलेल्या 500 जणांचा सहभाग वर्तमान पत्रातील बातमीनुसार कार्यक्रमात आलेल्या 35 जणांची चाचणी करण्यात आली आहे.
त्यापैकी 27 जणांची चाचणी पॉझिटिव्ह आली आहे.
पाकिस्तानातही तबलीगीच्या कार्यक्रमात 1,200 लोक सहभागी झाले होते.
त्यापैकी 500 जण परदेशातून आले होते.
निझामुद्दीनमध्ये एक कॉन्फरन्स झाली होती.
मार्च महिन्यात दिल्ली सरकारने कोणत्याही धार्मिक, सामाजिक, सांस्कृतिक आणि राजकीय कार्यक्रमांवर 31 मार्चपर्यंत बंदी घातली होती.
त्याचप्रमाणे आंदोलनामध्येही 50 हून अधिक लोकांना सहभागी होता येणार नाही, असं म्हटलं होतं.
कोरोना व्हायरसचा वाढता संसर्ग लक्षात घेऊन पंतप्रधानांनी 25 मार्चपासून 21 दिवसांच्या लॉकडाऊनची घोषणा केली आहे.
लॉकडाऊनच्या नियमांचं उल्लंघन करणाऱ्यांवर पोलिस ड्रोनच्या माध्यमातून नजर ठेवून आहेत.
पुरुषांच्या तुलनेत महिला आणि मुलांवर कोरोना व्हायरसचा परिणाम कमी दिसतोय.
मृतांमध्येही महिला आणि मुलांची संख्या कमी आहे.
चायनीज सेंटर ऑफ डिसीज कंट्रोल याविषयीची पाहणी केली आणि त्यातून ही माहिती मिळाली आहे.
कोरोनाव्हायरसचा संसर्गझालेल्या 44,000 लोकांबाबत हा अभ्यास करण्यात आला.
यापैकी 2.8% पुरुष आणि 1.7% महिलांचा मृत्यू झाला.
वयाच्या दृष्टिकोनातून पाहायचं झालं तर विषाणू संसर्ग झालेल्या 0.2% लहान मुलं आणि तरुणांचा मृत्यू झाला.
तर 80 वर्षांपेक्षा जास्त वयाच्या 15% लोकांचा मृत्यू झाला आहे.
लसूण खाऊन कोरोना व्हायरसला दूर ठेवता येतं का?
कोरोना व्हायरसमुळे इटलीत 366 जणांचा मृत्यू, प्रवासावर बंदी 
म्हणजे महिला आणि मुलांमध्ये कोरोना व्हायरसची लागण होण्याची भीती कमी असल्याचं या आकडेवारीवरून म्हणायचं का?याचे दोन पैलू आहेत.
संसर्गाचा प्रतिकार करण्याची शक्ती महिला आणि मुलांमध्ये संसर्गाचं प्रमाण कमी आहे किंवा त्यांचं शरीर या विषाणूशी अधिक चांगल्या पद्धतीने लढतं, हे याचं एक कारण असू शकतं.
युनिव्हर्सिटी ऑफ एक्स्टरचे डॉक्टर भरत पनखनिया सांगतात, "सहसा नवीन विषाणूचा सगळ्यांनाच संसर्ग होतो.
ही गोष्ट अतिशय महत्त्वाची आहे.
या विषाणूशी लढण्यासाठीची प्रतिकारक शक्ती नसल्याने असं होतं.
पण जेव्हा एखादा विषाणू पसरू लागतो, तेव्हा मुलांना त्याची कमी लागण होते.
किंग्स कॉलेज लंडनच्या डॉक्टर नॅटली मॅकडरमट सांगतात, "पालक मुलांची काळजी जास्त घेतात, त्यांना धोक्यांपासून दूर ठेवतात म्हणून मुलांमध्ये संसर्गाचं प्रमाण कमी असू शकतं.
"महिलांचं काय?
कोरोना व्हायरसमुळे झालेल्या मृत्यूंमध्ये पुरुषांच्या तुलनेत महिलांचं प्रमाण कमी आहे.
पण संशोधकांना याचं आश्चर्य वाटत नाही.
फ्लूसह इतर संसर्गांबाबतही हेच पहायला मिळतं.
जीवनशैलीमुळे पुरुषांची तब्येत ही महिलांच्या तुलनेत खराब असते.
धूम्रपानआणि दारू पिण्याचं प्रमाण महिलांपेक्षा पुरुषांमध्ये जास्त असतं.
डॉक्टर मॅकटरमट सांगतात, "धूम्रपानामुळे तुमच्या फुफ्फुसांचं नुकसान होतं आणि ही चांगली बाब नाही.
"चीनबाबत हे जास्त लागू असण्याची शक्यता आहे कारण एका आकडेवारीनुसार इथे धूम्रपानाचं प्रमाण पुरुषांमध्ये 52% तर महिलांमध्ये 3% आहे.
पण सोबत पुरुष आणि महिलांमधली रोगप्रतिकारक शक्ती एखाद्या संसर्गाला कसं प्रत्युत्तर देते, यावरही हे अवलंबून आहे.
युनिव्हर्सिटी ऑफईस्ट आंग्लीयचे प्राध्यापक पॉल हंटर सांगतात, "महिलांची रोग प्रतिकारक शक्ती पुरुषांपेक्षा वेगळी असते.
ऑटो इम्यून डिसीजेस (रोग प्रतिकारक यंत्रणा अति सक्रीय झाल्याने होणारे आजार) होण्याचा धोका महिलांना जास्त असतो.
"गर्भारपणात किती धोकाढोबळपणेयाचं उत्तर आहे - नाही.
पण याविषयी तज्ज्ञांमध्ये दुमत आहे.
गर्भावस्थेत शरीरात भरपूर बदल घडत असतात.
यादरम्यान रोग प्रतिकारक शक्ती कमकुवत होते आणि म्हणून आईचं शरीर भ्रूण गर्भाशयात स्वीकार करू शकतं.
म्हणूनच गर्भवती महिलांना संसर्ग होण्याचा धोका वाढतो.
आपल्याच वयाच्या महिलांच्या तुलनेत गर्भवती महिलांचा फ्लूमुळे मृत्यू होण्याची शक्यता जास्त असते.
पण गर्भवती महिलांवर कोरोनाव्हायरसचा गंभीर परिणाम होत असल्याचे 'ठोस पुरावे मिळाले नसल्याचं' ब्रिटीश सरकारचं म्हणणं आहे.
प्रोफेसर हंटर म्हणतात, "माझा यावर पूर्ण विश्वास नाही.
फक्त 9 गर्भवती महिलांद्वारे मिळालेल्या आकडेवारीवर हे आधारित असल्याने सगळं काही ठीक आहे असं म्हणणं मला योग्य वाटत नाही.
जर माझ्या पत्नी बाबत बोलायचं झालं तर मी तिला खबरदारी घ्यायचा, हात धुवायचा आणि काळजी घ्यायचा सल्ला देईन.
"मुलं आणि कोरोना व्हायरस मुलांनाही कोरोना विषाणूचा संसर्ग होऊ शकतो.
कोरोना व्हायरसचा संसर्ग झालेला आतापर्यंतचा सगळ्यात कमी वयाचा रुग्ण 1 दिवसाचं बाळ आहे.
मुलांमध्ये आढळणाऱ्या कोव्हिड-19च्या लक्षणांविषयी फार कमी माहिती उपलब्ध आहे.
पण ताप येणं, नाक वाहणं, खोकला अशी सर्वसाधारण लक्षणं मुलांमध्ये आढळतात.
लहान मुलं यामुळे आजारी पडू शकतात.
फ्लूबाबतही हेच घडतं.
यामध्ये पाच वर्षांपेक्षा कमी वय (विशेषतः दोन वर्षापेक्षा कमी) असणाऱ्या मुलांना याचा जास्त धोका असतो.
डॉ. पनखनिया सांगतात, "वय वाढल्यावर रोगप्रतिकारक शक्ती कमी झाल्याने लोकं जास्त आजारी पडतात.
"म्हाताऱ्या लोकांमध्ये आधीच रोग प्रतिकारक शक्ती कमी असते आणि अस्थमासारख्या गंभीर रोगांशी मुकाबला करत असणाऱ्यांमध्ये संसर्गाचं प्रमाण जास्त आढळलं आहे.
अशा लोकांना संसर्गाचा धोका जास्त असेल.
पण मुलांवर या व्हायरसचा फारसा परिणाम होत नसल्याचं आढळलंय.
मुलांची रोगप्रतिकार शक्ती अधिक चांगली असते का?
एखादं लहान मूल आणि एखादी वयस्क व्यक्ती यांच्या रोगप्रतिकारक शक्तीत खूप फरक असतो.
लहान असताना आपली रोगप्रतिकारक शक्ती अपरिपक्व असते आणि म्हणूनच ती कधीकधी अति कार्यरत होऊ शकते.
म्हणूनच मुलांमध्ये ताप येणं सामान्य आहे.
रोगप्रतिकारक शक्ती अति कार्यरत असणंही चांगलं नाही कारण यामुळे शरीराच्या इतर अवयवांचं नुकसान होण्याची शक्यता असते.
कोरोना व्हायरस घातक ठरण्याचं हे देखील एक कारण आहे.
डॉ. मॅक्डरमट सांगतात, "तुम्हाला वाटतं की परिस्थिती आणखी चिघळेल, पण तसं होत नाही.
हा व्हायरस असं काहीतरी नक्की करतो ज्यामुळे मुलांची रोग प्रतिकारशक्ती उत्तेजित होत नाही.
पण नेमकं काय घडतं, हे अजून स्पष्ट नाही"मुलांबाबतची याविषयीची माहिती उपलब्ध नाही, हे देखील आपण लक्षात घ्यायला हवं.
सॅमी अँग बर्लिनमध्ये आपल्या डॉक्टरांकडे गेल्या आणि त्यांना प्रवेशद्वारावरच रोखण्यात आलं.
इतर सर्व रुग्ण आत जात होते.
मात्र अँग यांना जानेवारीच्या कडाक्याच्या थंडीत हॉस्पिटलबाहेर कुडकुडत उभं रहावं लागलं.
थोड्या वेळाने त्यांच्या डॉक्टरच बाहेर आल्या आणि म्हणाल्या, "मनाला लावून घेऊ नकोस.
पण, या चायनीज विषाणुमुळे आम्ही कुठल्याच चीनी रुग्णाची तपासणी करत नाही.
"हे सगळं ऐकून अँगला मोठा धक्का बसला.
अँग मूळ चीनी आहेत आणि बर्लिनमध्ये त्या मेकअप आर्टिस्ट म्हणून काम करतात.
मात्र, अँगबराच काळापासून चीनला गेलेल्या नाहीत आणि त्यांची प्रकृती देखील ठणठणीत होती.
चीनमध्ये कोरोना विषाणूची साथ आली तेव्हापासून जगभरात चीनी नागरिकांना अशा प्रकारच्या भेदभावाचा सामना करावा लागतोय.
केवळ चीनीच नाही तर आशियातून आलेल्या लोकांनाही असेच अनुभव येत आहेत.
कोरोना विषाणूला बळी पडलेल्यांबद्दल एकीकडे सहानुभूती व्यक्त होत असली तरी याच कोरोनामुळे चीनचे नागरिक आणि आशियाई अल्पसंख्याकांना जगभरात वर्णद्वेष आणि तिरस्कार सहन करावा लागतोय.
खरंतर चीनीलोकांप्रती भेदभाव करणं नवीन नाही.
शतकानुशतकं हे सुरू आहे.
त्यातूनच सायनोफोबिया (Sinophobia) ही संज्ञाही जन्माला आली.
सायनोफोबिया म्हणजे चीनी लोकांचा विरोध.
"पाश्चिमात्यांसाठी अपरिचित तर पौर्वात्यांसाठी अतिपरिचित "चिनी नागरिकांप्रती विषाणूंशी संबंधित कडवटपणा जगभरात दिसतोय आणि तो अगदी वेगवेगळ्या पद्धतीने व्यक्त केला जातो आहे.
आशियाई लोक अल्पसंख्य असलेल्या युरोप, अमेरिका आणि ऑस्ट्रेलियासारख्या देशांमध्ये तर हा सायनोफोबिया प्रकर्षाने जाणवतो.
चिनी लोकांना उघड उघड गलिच्छ आणि असभ्य म्हणून हिणावलं जातंय.
आशियाई लोकांची 'व्हायरस' म्हणून संभावना करणं तर अगदी सामान्य झालंय.
त्यांना सार्वजनिक ठिकाणांपासून दूर ठेवलं जातं.
त्यांना वर्णद्वेषी टक्के-टोमण्यांचा सामना करावालागतो.
लाईनफ्रान्स आणि ऑस्ट्रेलियाच्या वृत्तपत्रांमध्ये 'yellow peril' (पिवळं संकट), 'Chinese viruspanda-monium' (विषाणू पसरवणारे चीनी - दूर रहा) 'China kids stay home' (चीनी, तुम्ही घरीच थांबा) असे मथळे असलेल्या बातम्या छापून येत आहेत.
चीनमधल्या एका मांस विक्री करणाऱ्या बाजारातून या विषाणूचा फैलाव झाला असावा आणि वटवाघुळाच्या शरिरात असलेला हा विषाणू माणसात संक्रमित झाला असावा, असा अंदाज व्यक्त करण्यात आला आहे.
त्यावरून चीनी लोक कसं काहीही खातात, किती रानटी आहेत, यावरून अनेक विनोदही सोशल मीडियावरसुरू झाले.
अशाच प्रकारच्या टिप्पण्या आशियातही उमटत आहेत.
इथेसुद्धा चीनी लोकांवर खालच्या पातळीवरची आणि द्वेषपूर्ण टिका होताना दिसते.
चिनी नागरिक परदेशातल्या गजबजलेल्या शहरांमध्ये जाऊन तिथल्या नागरिकांमध्ये हा विषाणू संक्रमित करत आहेत, अशीही शंका उपस्थित करण्यात आली आहे.
सिंगापूर आणि मलेशियामध्ये तर चीनी लोकांवर प्रवेश बंदी घालावी, अशी मागणी करणाऱ्या ऑनलाईन याचिकेवर लाखो लोकांनी स्वाक्षऱ्या केल्या आहेत.
तिथल्या सरकारांनीही चीनी नागरिकांवर काही प्रमाणात प्रवेशबंदी घातली आहे.
जपानमध्ये काहींनी चीनी नागरिकांना 'बायोटेरेरिस्ट' म्हणजेच 'जैविक दहशतवादी' म्हटलं आहे.
इंडोनेशिया आणि इतरही काही देशांमध्ये परदेशी नागरिकांना विशेषतः मुस्लिमांना संक्रमित करण्याचा चीनचा कट असल्याचं बोललं जातं.
चायनीज पब्लिक पॉलिसीचा अभ्यास करणारे हाँगकाँगमधले प्रा. डोनाल्ड लो म्हणतात, "पाश्चिमात्य लोकांना चीन खूप लांबचा वाटतो आणि तिथे जो सायनोफोबिया दिसतो तो चीन त्यांच्यासाठी बराचसा अपरिचित असल्याने त्यातून आलेला आहे.
मात्र, आशिया आणित्यातही दक्षिण-पूर्व आशियात चीनी लोकांचा जो विरोध दिसतो तो त्यांना खूप जवळून ओळखत असल्याने म्हणजेच चीन त्यांच्यासाठी अतिपरिचित असल्याने आलेला आहे.
"आशियात प्रादेशिक आणि ऐतिहासिक वाद, चीनमधून मोठ्या प्रमाणावर होणारं स्थलांतर या सर्वांमुळे गेली अनेक शतकं लोकांच्या मनात चीनविषयी एक प्रकारचा संताप आहे.
दक्षिण चीन सागरावर चीनने सांगितलेला हक्क आणि चीनमधल्या झिंझिंआंग प्रांतात विगर मुस्लिमांना बंदी बनवणं, हे अलिकडच्या काळातले काही वादग्रस्त मुद्दे आहेत.
या प्रकारांमुळे दक्षिण-पूर्व आशिया विशेषतः मुस्लिमबहुल राष्ट्रांमध्ये चीनप्रती संतापाची लाट उसळली आहे.
या भागात चीनने अनेक देशांना पायाभूत सुविधा उभारण्यासाठी मोठ्या प्रमाणावर आर्थिक मदत केली आहे.
या आर्थिक मदतीचं स्वागत होतं असलं तरी या आर्थिक मदतीमुळे या प्रदेशात चीनचा प्रभाव वाढत असल्याची भीतीही व्यक्त होतेय.
हाँगकाँग आणि सिंगापूर हे देश प्रामुख्याने चीनी वसाहती आहेत.
मात्र, या देशांमध्ये देखील मेनलँड चीनचा विरोध करणाऱ्यांची संख्या मोठी आहे.
चीनमधून या देशांमध्ये मोठ्या प्रमाणावर स्थलांतर होतं.
याशिवाय बीजिंगचा या देशांवर असलेला प्रभाव, दबाव, या सर्व कारणांमुळे चीनविषयी या देशांच्या नागरिकांमध्ये चीड आहे.
'आश्चर्य आणि तिरस्कार'काहींच्या मते सध्या जगभर सिनोफोबिया किंवा चीन विरोधाची लाट ही चीनने कोरोना संकट ज्या पद्धतीने हाताळलं आणि गेल्या काही वर्षात जागतिक घडामोडींमध्ये चीनची जी भूमिका राहिली आहे, यातून आलेली आहे.
प्रा. लॉ यांच्यामते चिनी लोकांप्रती एक सर्वसामान्य दृष्टीकोन हा 'आश्चर्य आणि तिरस्कार' यांचं मिश्रण आहे.
कोरोनाच्या संकटाचा सामना करण्यासाठी चीनने वुहानमध्ये अवघ्या काही दिवसात मोठं हॉस्पिटल उभारलं.
यावरून अनेकांनी त्यांचं कौतुक केलं.
मात्र, मांस विक्री आणि चीनी कामकाजात असलेली अपारदर्शकता यावरून त्यांच्यावर टीकाही होते.
सुरुवातीला विषाणूसंबंधी माहिती घेण्यात आणि या संकटाला आळा घालण्यात खूप दिरंगाई झाली, अशी कबुली चीनच्या अधिकाऱ्यांनी दिली आहे.
इतकंच नाही तर डॉ. ली वेनलिआंग यांना देण्यात आलेल्या वागणुकी वरूनही चीनवर बरीच टीका झाली.
डॉ. ली वेनलिआँग यांनीच सर्वप्रथम डिसेंबर महिन्यातया विषाणू विषयी धोक्याचा इशारा दिला होता.
त्यांनी आपल्या मित्रांना अशा एखाद्या जीवघेण्या विषाणूचा फैलाव होण्याची भीती वर्तवली होती.
मात्र, तेव्हा पोलिसांनी त्यांची झाडाझडती घेतली होती आणि अफवा पसरवू नका, अशी तंबीही दिली होती.
जगभरातल्या देशांमध्ये मोठी आर्थिक गुंतवणूक करून आपण एक जबाबदार राष्ट्र असल्याचा संदेश चीनला द्यायचा आहे.
एक मजबूत आणि कणखर राष्ट्र असल्याची प्रतिमा उभारण्याचा चीनचे अध्यक्ष शी चिनपिंग यांचा प्रयत्न आहे.
मात्र, गरज असेल तेव्हा समोरच्याला शिंगावर घ्यायलाही चीन मागेपुढे बघत नाही.
अमेरिका आणि चीन यांच्यातलं व्यापार युद्ध, चीनकडून इतर राष्ट्रांची होत असलेली हेरगिरी, वादग्रस्त क्षेत्रावर चीनचा दावा, अशाच दबंगगिरीची काही उदाहरणं.
यावर प्रा. लॉ म्हणतात, "आपल्यावर सर्वांनी प्रेम करावं, मात्र, सोबतच सर्वांनी आपल्याला घाबरून असावं, असं चीनला वाटतं.
"पश्चिम युरोप, अमेरिका किंवा आशियामध्ये चीनविषयी जी एक नकारात्मकता दिसते ती जगभर सर्वत्र आहे असं नाही.
दक्षिण अमेरिका, आफ्रिका आणि पूर्व युरोपात त्यांच्याकडे फार सकारात्मक दृष्टीकोनात बघितलं जातं, असं प्यु सेंटर फॉर रिसर्च संस्थेचं म्हणणं आहे.
काही निरीक्षक आणि चीन सरकारच्या मते चीनविषयीच्या सिनोफोबियासाठी चीनचे शत्रू राष्ट्रही जबाबदार आहेत.
कारण चीनला विरोध करून त्यांना राजकीय फायदामिळवता येतो.
हाँगकाँग युनिवर्सिटी ऑफ सायन्स अँड टेक्नॉलॉजीमध्ये समाजशास्त्रज्ञ असणारे प्रा. बॅरी स्टॉटमन म्हणतात की अलिकडच्या काळात विशेषतः डोनाल्ड ट्रम्प यांच्या राजवटीत अमेरिकेत चीन विरोध वाढलेला दिसतो.
ते म्हणतात, "हल्ली अमेरिकेच्या वर्चस्वाला आव्हान देणारा म्हणून चीनकडे बघितलं जातं आणि चीन सरकार जे काही निर्णय घेतं त्यावर कडाडून टीका केली जाते.
परिणामी जगभरातले लोक तेच उचलतात आणि त्यातूनच फार पूर्वीपासून असलेल्या सायनोफोबियाला बळ मिळतं.
चीनचं प्रत्युत्तर'आपल्या लोकांवर होणारी टीका, त्यांच्यासोबत होणारा भेदभाव हे सगळं चीननेही गांभीर्याने घेतलं आहे.
गेल्या काही आठवड्यात चीनी प्रसार माध्यमांमध्ये जगभर चीनी नागरिकांसोबत होणारा भेदभाव आणि वर्णद्वेष यावर टीका करणारे लेख प्रसिद्ध केले आहेत.
विशेष म्हणजे जागतिक वाचकांना कळावं आणि जगाने याची दखल घ्यावी, यासाठी हे लेख इंग्रजी भाषेत छापण्यात आले आहेत.
चीन सरकारने कोरोना संकट ज्या पद्धतीने हाताळलं, त्यावरून आंतरराष्ट्रीय मीडियात बरीचटीका झाली.
चीनमधल्या काही स्थानिक प्रसार माध्यमांनीदेखील चीन सरकारवर टीका केली आहे.
मात्र, हे चुकीचं वृत्तांकन आहे आणि हा चीनप्रती अन्यायपूर्ण भेदभाव असल्याचं चीन सरकारचं म्हणणं आहे.
चीन सरकारने इतर देशांवर विशेषतः अमेरिकेवर टीकाकेली आहे.
चीनी प्रवाशांवर लादलेल्या 'अनावश्यक' प्रवेशबंदीमुळे 'घबराट निर्माण झाल्याचं आणि दहशत पसरल्याचं' त्यांचं म्हणणं आहे.
एकीकडे चीन आणि इतर राष्ट्रांमध्ये अशाप्रकारचा वाद सुरू असताना परदेशातील चीनी आणि आशियाई नागरिकांमध्ये चिंताआणि निराशा वाढत आहे.
बर्लिनमधल्या चीनी मेकअप आर्टिस्ट सॅमी अँग म्हणतात, "मला भीती वाटते.
" पुढचे काही आठवडे बाहेर न पडण्याचा त्यांचा विचार आहे.
हा केवळ सॅमी अँग यांचा अनुभव नाही तर बर्लिनमधल्या एका रेल्वे स्टेशनवर अँग यांच्या एका जर्मन-आशियाई मित्राला काही जणांनी त्रास दिला.
तर आपल्या घरी जाणाऱ्या एका चीनी महिलेला काही लोकांनी मारहाण केली.
ही वर्णद्वेषाची घटना असल्याचं बर्लिन पोलिसांचं म्हणणं होतं.
मात्र, या चीनी महिलेने सोशल मीडियावर पोस्ट करत सांगितलं की ती रस्त्याने जात असताना तिला 'व्हायरस' म्हणून चिडवण्यात आलं.
तिने विरोध केला असता काही लोकांनी तिला मारहाण केली.
सॅमी म्हणतात, "मला व्हायरस म्हटल्यामुळे मला लोकांशी भांडायचं नाही.
ते वृत्तपत्रांमध्ये वाचतात तेवढंच त्यांना माहिती असतं.
तुम्ही त्यांचं मन बदलू शकत नाही.
""मी त्यांना माझा व्हिसा दाखवला, त्यांना सांगितलं की मी इथली पर्मनंट रेसिडंट आहे, तरीही काही फरक पडणार नाही.
कारण त्यांना दिसतो तो केवळ माझा चीनी चेहरा.
काही लोक त्यांना झालेल्या संसर्गाचा मोठ्या प्रमाणावर फैलाव करतात.
कोरोना विषाणू बाबतीतही हेच घडतंय का?
एखाद्या आजाराच संसर्ग झालेली व्यक्ती तो संसर्ग इतरांना देते म्हणजे त्याचा मोठ्या प्रमाणावर फैलाव करते.
याला वैद्यकीय भाषेत सुपर-स्प्रेडिंग म्हणतात.
कुठल्याही साथीसाठी बहुतांश हेच सुपर-स्प्रेडिंग जबाबदार असतं.
यात त्या रुग्णाची किंवा व्यक्तीची काहीच चूक नसते.
मात्र, आजार पसरण्यात त्याची मोठी भूमिका असते.
चीनच्या वुहानमधून पसरलेल्या कोरोना विषाणूबाबतीतही हेच सुपर-स्प्रेडिंग कारणीभूत असल्याचं काही अहवालांमध्ये सांगण्यात आलं आहे.
सिंगापूरमध्ये जाऊन आलेले ब्रिटनचे स्टिव्ह वॉल्श यांच्यामुळे युकेमध्ये चार जणांना तर फ्रान्समध्ये पाच जणांना आणि मजोरकामध्ये एकाला कोरोनाची लागण झाल्याचं म्हटलं जातं.
मास्कचं वितरणसुपर-स्प्रेडर म्हणजे काय?
सुपर-स्प्रेडर याची कुठलीही निश्चित अशी व्याख्या नाही.
मात्र, ढोबळमानाने सांगायचं तर एखादी व्यक्ती जेव्हा सामान्यपेक्षा जास्त जणांना एखादा संसर्ग देते तेव्हा तिलासुपर-स्प्रेडर म्हटलं जातं.
सुपर-स्प्रेडर म्हणजेच आजाराचे 'वाहक'.
सरासरी कोरोना विषाणूची लागण झालेल्या प्रत्येक व्यक्तीमुळे दोन ते तीन जणांना हा संसर्ग होतो आहे.
मात्र, ही केवळ सरासरी आहे.
म्हणजेच कोरोना बाधित एखाद्या व्यक्तीमुळे कुणालाचा संसर्ग झाला नसेल.
तर काही जण मोठ्या प्रमाणावर त्याचा फैलाव करत असतील.
संसर्ग होणाऱ्या विषाणूंमुळे अनेकांचा जीव गेला आहे.
सुपर-स्प्रेडिंगची व्याप्ती किती असू शकते?
सुपर-स्प्रेडिंगची व्याप्ती 'प्रचंड' असू शकते आणि एखाद्या आजाराचा उद्रेक होण्यात त्याची मोठी भूमिका असू शकते.
2015 साली सुपर-स्प्रेडिंगची अशी घटना घडली होती.
एका हॉस्पिटलमधल्या एकाच रुग्णामुळे तब्बल82 जणांना एक सिन्ड्रोम झाला होता.
मिडल ईस्ट रेस्पिरेटरी सिन्ड्रोम असं त्या सिन्ड्रोमचं (Mers) नाव होतं.
विशेष म्हणजे तोसुद्धा कोरोना विषाणूचाच एक प्रकार होता.
पश्चिम आफ्रिकेत जेव्हा इबोला विषाणुची साथ पसरली होती त्यावेळीसुद्धा केवळ 3% रुग्णांमुळे 61% लोकांना इबोलाचा संसर्ग झाला होता.
विषाणूंचा प्रसार रोखण्यासाठी मास्कचा वापर केला जातो.
काही लोक संसर्गाचा फैलाव अधिक प्रमाणात का करतात?
काही व्यक्ती जास्त लोकांच्या संपर्कात येतात.
संसर्गाचा फैलाव अधिक होण्याचं हे एक कारण असू शकतं.
काही व्यक्ती व्यवसाया निमित्ताने खूप जणांना भेटत असतात.
किंवा काही जण खूप गजबजलेल्या ठिकाणी राहतात.
या कारणांमुळे त्यांचा लोकांशी संपर्क अधिक येतो.
इथे एक गोष्ट लक्षात घेतली पाहिजे की संसर्गाचा फैलाव करणाऱ्या व्यक्तीमध्ये संबंधित आजाराची लक्षणं दिसतीलच असं नाही किंवा ते स्वतः रुग्ण असतीलच असं नाही.
लंडन स्कूल ऑफ हायजीन अँड ट्रॉपिकल मेडिसीनचे डॉ. जॉन एडमंड म्हणतात, "संसर्गाच्या फैलावासाठी शालेय विद्यार्थी प्रभावी माध्यम आहे.
त्यामुळे शाळा बंद ठेवणे एक चांगला उपाय आहे.
"तर युनिव्हर्सिटी ऑफ इडिनबर्गचे प्राध्यापक मार्क वुलहाऊस म्हणतात, "HIVच्या फैलावामध्ये व्यावसायिक सेक्स वर्कर महत्त्वाच्या ठरतात.
"याव्यतिरिक्त काही माणसंच अशी असतात की ज्यांच्या शरीरातून जास्त प्रमाणात विषाणू बाहेर फेकले जातात.
त्यांना सुपर-स्प्रेडर म्हणतात.
त्यामुळे अशा व्यक्तींच्या संपर्कात येणाऱ्या व्यक्तींना संसर्ग होऊ शकतो.
Severe Acute RespiratorySyndrome(Sars) या श्वसनाशी संबंधित आजारावर उपचार करणारे हॉस्पिटल्सदेखील सुपर-स्प्रेडर्स असतात.
कारण या आजाराच्या रुग्णाला मोठ्या प्रमाणावर संसर्ग झालेला असतो आणि तो त्याच्यावर उपचार करणारे डॉक्टर, नर्सआणि हॉस्पिटलचा इतर स्टाफ अशा अनेक लोकांच्या संपर्कात येतो.
मास्क संसर्गाचं रुपांतर साथीत कसं होतं?
बीबीसीशी बोलताना डॉ. एडमंड म्हणाले, "जेव्हा एखादा विषाणू एस्टॅब्लिश होण्याचा प्रयत्न करत असतो तो सुरुवातीचा काळ महत्त्वाचा असतो.
"कोरोना विषाणूसह इतरही नवीन संसर्ग प्राण्यांपासून झाले आहेत.
जेव्हा असा विषाणु माणसाच्या शरीरात प्रवेश करतो तेव्हा त्याचा उद्रेक होण्याआधी तो नष्ट देखील होऊ शकतो.
मात्र, नष्ट होण्याआधी त्यानेसुपर-स्प्रेडरच्या शरीरात प्रवेश केला तर मात्र साथीच्या रोगाचा उद्रेक होण्याची शक्यता बळावते.
हाच नियम संसर्ग झालेली व्यक्ती एखाद्या देशात दाखल होते, तिथे लागू होतो.
डॉ. मॅकडिमोट म्हणतात, "तुमच्या आजूबाजूला बरेच सुपर-स्प्रेडर असतात तेव्हा तुम्हाला त्याची लागण होऊ नये, यासाठी तुम्हाला बराच संघर्ष करावाच लागतो.
मास्कसुपर-स्प्रेडिंग होत असेल तर कोरोना विषाणुला कशाप्रकारे आळा घातला जाऊ शकतो?
नवीन कोरोना विषाणूच्या सुपर-स्प्रेडिंगमध्ये आश्चर्य वाटण्यासारखं काही नाही आणि यामुळे आजाराला आळा घालण्याच्या उपायांमध्ये लक्षणीय बदलही होणार नाही.
सध्यातरी आपण रुग्ण आणि त्यांच्या संपर्कात आलेल्या व्यक्तींची ओळख पटवणे, यावरच अवलंबून आहोत.
प्रा.वुलहाऊस म्हणतात, "त्यामुळे खूप चुका करणं आणि सुपर-स्प्रेडरची ओळख पटवू न शकणं, हे परवडणारं नाही.
संसर्गजन्य रोगांमुळे विषाणूंचा प्रादुर्भाव होतो.
ही सुपर-स्प्रेडरची चूक आहे का?
सामान्यपणे सुपर-स्प्रेडरला चुकीसाठी जबाबदार धरलं जातं याचं एक जगप्रसिद्ध उदाहरण म्हणजे 'टायफॉईड मेरी.
' मेरी मेलोन (1869-1938) असं तिचं खरं नाव.
ती एक आयरिश स्वयंपाकीण होती.
मेरी विषमज्वराची सुपर-स्प्रेडर होती.
तिच्यामुळे अमेरिकेत अनेकांना विषमज्वराची लागण झाली होती.
अनेकांनी जीव गमावला होता.
ती या आजाराची वाहक असल्याचं कळल्यावर तिच्यावर खटला चालला आणि तिला अनेक दशकं तुरुंगवासात आणि एकांतवासात घालवावी लागली होती.
मात्र, खरंतर यात रुग्णाची किंवा वाहकाची काही चूक नसते.
डॉ. मॅकडरमॉट म्हणतात, "बोलताना आपण भाषा जपून वापरली पाहिजे.
त्यांनी काहीही चुकीचं केलेलं नसतं.
त्यांच्या शरीरात विषाणू गेलेले असतात आणि यात त्यांचा दोष नसतो.
ते कदाचित घाबरलेले असतात आणि त्यांना प्रेम आणि सांत्वनेची गरज असते.
लग्न हा वधूवरांसाठी कारकीर्दीतील संस्मरणीय क्षण.
मात्र पाहुण्यांना आपल्यामुळे कोरोना व्हायरसची लागण होऊ नये यासाठी वधुवरांनी सोहळ्याला व्हर्च्युअल उपस्थित राहण्याचं ठरवलं.
जगभरातली कोरोना व्हायरसच्या संसर्गाची प्रकरणं वाढत असल्याचा परिणाम एका लग्नावर झाला.
आणि इथे चक्क एक रिसेप्शन वधू-वराशिवाय पार पडलं.
सिंगापूरमधलं जोसेफ यू आणि त्याची पत्नी कांग टिंग हे जोडपं लग्नाच्या काहीच दिवस आधी चीनहून परतलं होतं.
कोरोनाचा झपाट्याने प्रसार होण्याआधीच या डॉक्टरने दिला होता इशारा कोरोनाव्हायरसची शरीरातील प्राथमिक लक्षणं कशी ओळखाल?
त्यांच्या लग्नाच्या स्वागत समारंभाला उपस्थित राहण्याबद्दल पाहुण्यांनी काळजी व्यक्त केल्यावर या जोडप्याने त्यातून वेगळा मार्ग काढला.
त्यांनी स्वतःच्या लग्नाच्या रिसेप्शनला व्हीडिओ कॉन्फरन्सने हजेरी लावली.
बीबीसी इंडियन स्पोर्ट्सवुमन ऑफ द इयर एका मोठ्या हॉटेलच्या हॉलमध्ये त्यांनी नातेवाईकांना बोलवलं आणि ते स्वतः त्याच हॉटेलच्या रूममध्ये थांबले.
या जोडप्याने व्हीडिओ कॉलवरून आपलं मनोगत मांडलं आणि लग्नाच्या हॉलमधल्या पाहुण्यांशी संवाद साधला.
जोसेफ यू आणि कांग टिंगकोरोना व्हायरसमुळे चीनमध्ये 760हून अधिक बळी गेले असून जवळपास चोवीस देशांमध्ये हा विषाणू पसरलेला आहे.
सिंगापूरमध्ये आतापर्यंत 28 जणांना या विषाणूचा संसर्ग झाला आहे.
कोरोना व्हायरस जिथे सुरू झाला त्या चीनबाहेर जपान नंतर सिंगापूरमध्ये संसर्गाची आकडेवारी जास्त आहे.
'दुसरा पर्याय नाही'मूळच्या हुनान प्रांतातल्या कांग आणि त्यांचे भावी पती यू हे जोडपं चिनी नववर्ष साजरं करण्यासाठी 24 जानेवारीला गेलं.
ज्या हुबेई प्रांतात कोरोना व्हायरसची सुरुवात झाली त्याच्या सीमेलाच लागून हुनान प्रांत आहे.
प्रतिनिधिक छायाचित्र आपण हुनानमध्ये असताना अतिशय दुर्गम भागात असल्याने तिथे कोणतंही भीतीचं वातावरण नव्हतं, असं यू यांनी बीबीसीशी बोलताना सांगितलं.
30 जानेवारीला हे जोडपं सिंगापूरला परतलं.
2 फेब्रुवारीला सिंगापूरमधल्या एम हॉटेलमध्ये त्यांचं लग्न होणार होतं.
या जोडप्याने ऑक्टोबर महिन्यात चीनमध्ये लग्न केलं आणि लग्नासाठी चीनमध्ये येऊ न शकलेल्या मित्र परिवार आणि नातेवाईकांसाठीचं हे जोडपं पुन्हा लग्न करत होतं.
वर आणि वधू वेगवेगळ्या संस्कृतींचेअसतील तर एशियन संस्कृतीमध्ये दोन वेळा लग्न लावलं जातं.
नातेवाईकांचा नकारपण हे जोडपं नुकतंच चीनहून परतल्याचं समजल्याबरोबर अनेक पाहुण्यांनी चिंता व्यक्त केली.
"यातल्या काही जणांनी येत नसल्याचं कळवलं," यू सांगतात.
"आम्हाला हे लग्न पुढे ढकलायचं होतं, पण हॉटेल त्यासाठी तयार नव्हतं.
सगळी तयारी झाली असल्याने असं करता येणार नसल्याचं त्यांनी सांगितलं.
त्यामुळे ही मेजवानी करण्याशिवाय आमच्याकडे पर्याय नव्हता.
पाहुण्यांच्या मनातली भीती लक्षात घेत या मेजवानीला हजर न राहण्याचा निर्णय या जोडप्याने घेतला.
"आम्ही व्हिडिओ कॉन्फरन्सिंगद्वारे या मेजवानीत सहभागी होणार असल्याचं पाहुण्यांना सांगितलं.
काहींना तर धक्काच बसला.
पण आम्ही तिथे हजर राहिलो असतो, तर वातावरण वेगळं झालं असतं.
लोकांच्या मनात शंका राहिली असती.
" यू सांगतात "माझे आईवडील सुरुवातीला याबद्दल खूश नव्हते, पण नंतर ते राजी झाले.
"'आई-वडिलांचासुद्धा सहभाग नाही'कोरोना व्हायरसचा प्रसार रोखण्यासाठी सध्या अनेक प्रवास मर्यादा घालण्यात आलेल्या आहेत.
यामुळेच कांग टिंग यांचे आईवडीलही या मेजवानीत सहभागी होऊ शकले नाहीत.
अखेरीस एकूण 190 पैकी 110 पाहुण्यांनी या मेजवानीला हजेरी लावली.
2 फेब्रुवारीच्या संध्याकाळी एम हॉटेलच्याच एका खोलीत राहत असलेल्या या जोडप्याने मेजवानीतल्या पाहुण्यांना व्हीडिओ कॉल केला.
"कार्यक्रमाला आल्याबद्दल आम्ही पाहुण्यांचे आभार मानले आणि त्यांना मेजवानीचा आस्वाद घ्यायला सांगितला," यू सांगतात.
हॉटेलने या जोडप्यासाठी त्यांच्या खोलीत शँपेन पाठवली.
त्यांनी खोलीतूनच पाहुण्यांचे लाईव्हस्ट्रीमिंगद्वारे आभार मानत शँपेन उडवत आनंद साजरा केला.
"आम्ही दुःखी नाही पण काहीसे नाराज आहोत," यू त्यांच्या लग्नाबद्दल सांगतात.
"पण आमच्याकडे दुसरा कोणताच पर्याय नव्हता, म्हणून खेद व्यक्त करण्यात अर्थ नाही.
कोरोना व्हायरसच्या धोक्याविषयी सगळ्यांत आधी इशारा देणारे डॉक्टर ली वेनलियांग यांचा मृत्यू झाला आहे.
त्यांच्या प्रकृतीविषयी अनेक बातम्या आल्या होत्या.
आधी चीनचा सरकारी मीडिया आणि जागतिक आरोग्य संघटनेनं त्यांच्या मृत्यूची बातमी दिली.
पण, त्यांची स्थितीगंभीर असल्याचं वुहान सेंट्रल हॉस्पिटलनं सोशल मीडियाच्या माध्यमातून सांगितलं.
सोशल मीडियावर संताप डॉक्टरांच्या मृत्यूनंतर चीनमधील जनतेनं मोठ्या प्रमाणावर रोष व्यक्त केला आहे.
त्यांच्या मृत्यूच्या बातमीनंतर चीनच्या सोशल मीडिया साईटवर मोठ्या प्रमाणावर शोक व्यक्त करण्यात आला, पण काही वेळानं त्याचं रुपांतर रोषात झालेलं पाहायला मिळालं.
सरकार कोरोना व्हायरसविषयी चुपचाप राहिलं, असा आरोप जनतेनं केला आहे.
आता डॉक्टरांच्या मृत्यूनंतर जनतेच्या रोषात वाढ झाली आहे.
यामुळे चीनमध्ये अभिव्यक्ती स्वातंत्र्याविषयीच्या संभाषणानं जोर धरला आहे.
कोरोना व्हायरसच्या विळख्यात वुहानमध्ये अडकलेले भारतीय सांगतायत.
कोरोना व्हायरसचा चीनबाहेर पहिला मृत्यू "Wuhan government owes Dr Li Wenliangand apology" आणि "We want freedom of speech" हे दोन हॅशटॅग ट्रेंड होत आहेत.
ली यांच्या सहित इतर प्रकरणांची चौकशी सुरू करण्यात येईल, असं देशाच्या भ्रष्टाचारविरोधी पथकानं म्हटलं आहे.
काही क्षणात हे हॅशटॅग हटवण्यात आले.
बीबीसीनं वेईबो या साईटवर शुक्रवारी पाहिलं तेव्हा हजारो कमेंट्स हटवण्यात आल्या होत्या, फक्त काही शिल्लक ठेवण्यात आल्या.
कोरोना व्हायरस प्रकाशझोतात आणणाऱ्या व्यक्तीचा हा मृत्यू नव्हे, तर एका हीरोचा मृत्यू आहे, असं एका यूझरनं म्हटलं आहे.
सत्याला नेहमीच अफवा असं समजलं जातं.
किती दिवस तुम्ही खोटे बोलणार आहात? असा प्रश्न दुसऱ्या एका यूझरनं विचारलाय.
जे काही घडलंय, त्यामुळे तुम्हाला दु:ख झालं असेल, तर उठून उभे राहा.
या पीढीतल्या तरुणांकडे बदल घडवून आणण्याची ताकद आहे, असंही एका यूझरनं लिहिलंय.
ली वेनलियांगचीनी मीडियानुसार, वुहान सेंट्रल हॉस्पिटलचे नेत्र-तज्ञ ली वेनलियांग यांना कोरोना व्हायरसची लागण झाली होती आणि इतर काही जणांना ही लागण झाल्याचं त्यांनी 30 डिसेंबरलाच सहकाऱ्यांना सांगितलं होतं.
यावर तोंड बंद ठेवा, असं स्थानिक पोलिसांनी त्यांना सांगितलं होतं.
तसंच लोकांमध्ये संभ्रम निर्माण करू नका, असंही म्हटलं होतं.
पण, काही कालावधीनंतर ली वेनलियांग यांनी व्यक्त केलेली भीती खरी ठरली.
चीनमध्ये आतापर्यंत कोरोना व्हायरसमुळे 636 जणांचा बळी गेला आहे तसेच 31,161 लोकांना या व्हायरसची लागण झाली आहे.
'प्रशासनाविरोधात आवाज उठवला'चीनमध्ये एक महाभयंकर व्हायरस येऊ शकतो आणि त्यामुळे लाखो लोक प्रभावित होऊ शकतात अशी माहिती जगासमोर जानेवारी महिन्याच्या सुरुवातीलाच समोर आली असती.
पण ही माहिती दडपण्याचा चीनमधील काही प्रशासकीय अधिकारी प्रयत्न करत होते.
आपल्या सहकाऱ्यांचा विरोध पत्करून एका डॉक्टरने ही माहिती जगासमोर आणण्याचा प्रयत्न केला पण पोलिसांनी त्याला तसं करण्यापासून रोखलं.
त्यानंतरही तो डॉक्टर थांबला नाही त्याने कोरोना व्हायरसच्या धोक्याचा इशारा वेईबो या सोशल मीडिया प्लॅटफॉर्मवरून दिला.
जर या डॉक्टरच्या इशाऱ्याकडे लक्ष दिलं असतं तर चीनमधील अनेकांचं आरोग्य धोक्यात नसतं आलं असं सोशल मीडियावर म्हटलं जात आहे.
एका महिन्यानंतर हा डॉक्टर चीनमध्ये हिरो ठरला आहे.
त्याने त्याची कहाणी हॉस्पिटलच्या बेडवरून सोशल मीडियावर शेअर केली.
काय म्हणाले होते ली वेनलियांग? 
सगळ्यांना नमस्कार.
मी ली वेनलियांग. वुहान सेंट्रल हॉस्पिटलमध्ये मी नेत्रतज्ज्ञ आहे.
विषाणूसंबंधित वॉर्डमध्ये डॉ. ली कार्यरत होते.
सार्ससारखी लक्षणं दिसणारे सात रुग्ण तिथे दाखल झाले होते.
2003 मध्ये सार्स या रोगाने जगात थैमान घातलं होतं.
वुहानमधल्या हुआनन सीफूड मार्केटशी निगडीत परिसरातून हे रुग्ण आल्याची शक्यता व्यक्त करण्यात आली होती.
हॉस्पिटलमध्ये या रुग्णांना स्वतंत्र विभागात ठेवण्यात आलं होतं.
जेणेकरून अन्य रुग्णांना त्यांच्या माध्यमातून कोरोना व्हायरसची लागण होऊ नये.
ली वेनलियांग30 डिसेंबर रोजी डॉ. ली यांनी आपल्या सहकाऱ्यांना एक मेसेज केला.
झपाट्याने पसरणाऱ्या एका व्हायरसबद्दल त्यांनी ग्रुपमधल्या सहकाऱ्यांना सांगितलं.
संसर्ग होऊ नये यासाठी डॉक्टरांनी मास्क परिधान करणं आवश्यक असल्याचं त्यांनी सहकाऱ्यांना सांगितलं.
डॉ. ली यांना या आजारामागे कोरोना व्हायरस आहे हे माहिती नव्हतं.
चार दिवसांनंतर त्यांना पब्लिक सिक्युरिटी ब्युरोमध्ये पाचारण करण्यात आलं.
त्यांच्याकडून एक पत्र लिहून घेण्यात आलं.
चुकीची माहिती दिल्याचा आरोप त्यांच्यावर करण्यात आला.
सामाजिक व्यवस्थेत तणाव निर्माण होईल असा आरोप त्यांच्यावर करण्यात आला.
"आम्ही तुम्हाला इशारा देतो.
तुम्ही उतावळेपणा करत माहिती पसरवू नका.
बेकायदेशीर पद्धतीने माहिती पसरवलीत तर तुमच्यावर कारवाई होऊ शकते.
हे तुम्हाला नक्की समजलं का?" असा दम त्यांना देण्यात आला.
या पत्राखाली डॉ. ली यांच्या हस्ताक्षरात 'हो,मलाहे समजलं' असं लिहिलं आहे.
अफवा पसरवल्याप्रकरणी पोलिसांनी आठ लोकांची चौकशी केली त्यामध्ये डॉ. ली यांचा समावेश होता.
जानेवारी महिन्याच्या शेवटी डॉ. ली यांनी पत्राची एक प्रत वेईबोवर शेअर केली आणि नक्की काय घडलं हे सविस्तरपणे कथन केलं.
दरम्यानच्या काळात स्थानिक प्रशासनाने त्यांची माफी मागितली.
मात्र ही माफी मागायला प्रशासनाने बराच उशीर केला.
जानेवारीच्या सुरुवातीच्या काही आठवड्यांमध्ये वुहान प्रशासनाचा दावा असा होता की या व्हायरसची लागण झालेल्या प्राण्यांशी संपर्क आलेल्या लोकांनाच हा आजार होऊ शकतो.
डॉक्टरांना याची लागण होऊ नये यासाठी कोणतीही मार्गदर्शक तत्त्वं जारी करण्यात आली नव्हती.
पोलिसांनी चौकशी केल्यानंतर आठवडाभरात डॉ. ली यांनी ग्लुकोमा झालेल्या एका महिलेला तपासलं.
त्या महिलेला कोरोना व्हायरसची लागण झाली आहे याची डॉ. ली यांना कल्पना नव्हती.
वेईबोवरच्या पोस्टमध्ये त्यांनी काय झालं त्याचं वर्णन केलं.
10 जानेवारीला कफचा त्रास होऊ लागला.
दुसऱ्या दिवशी त्यांना ताप आला.
दोन दिवसांनंतर त्यांना हॉस्पिटलमध्ये भरती करण्यात आलं.
त्यांच्या पालकांनाही त्रास जाणवू लागला.
त्यांनाही हॉस्पिटलमध्ये दाखल करण्यात आलं.
डॉ. ली यांची कोरोना व्हायरसची चाचणी झाली.
मात्र ती चाचणी निगेटिव्ह झाली.
30 जानेवारीला त्यांनी पुन्हा एक पोस्ट शेअर केली.
'न्यूक्लिक अॅसिड टेस्ट झाली.
त्याचे रिर्पोट्स पॉझिटिव्ह आले आहेत.
' म्हणजे त्यांना देखील विषाणूची लागण झाली असं त्यांनी सूचित केलं.
त्यांनी एका कुत्र्याचा इमोजी शेअर केला.
त्या कुत्र्याचे डोळे रोडावलेआहेत आणि जीभ बाहेर निघाली आहे असा तो इमोजी होता.
त्या पोस्टवर हजारो कमेंट्स आल्या.
गेट वेल सून असे मेसेज त्यांना करण्यात आले.
'डॉ. ली हिरो आहेत.
भविष्यात डॉक्टरांना असे इशारा द्यायला भीती वाटेल.
आपलं वातावरण सुरक्षित राहावं यासाठीडॉ.
ली सारखे हजारो लोक हवेत,' असं एका युझरने म्हटलं आहे.
कोरोना व्हायरसच्या धोक्याचा इशारा देणाऱ्या डॉक्टर ली यांचा अंत कोरोनामुळेच झाला.
कोरोना व्हायरसमुळं मृत्यूमुखी पडणाऱ्यांची वाढती संख्या लक्षात घेता जागतिक आरोग्य संघटनेनं (WHO) 'सार्वजनिक आरोग्य आणीबाणी' जाहीर केलीय.
कोरोना व्हायरसने चीनमध्ये शेकडो लोक आजारी आहेत आणि अनेक लोकांचा जीव गेला आहे.
मास्क घातल्याने कोरोना विषाणूचा संसर्ग रोखता येतो का?
कोरोना व्हायरसच्या प्रादुर्भावामुळे जागतिक आरोग्यविषयक आणीबाणीची परिस्थिती निर्माण झाली आहे का, याचा आढावा घेण्यासाठी जागतिक आरोग्य संघटनेची काल म्हणजे 30 जानेवारी 2020 रोजी बैठक झाली.
त्यानंतरच सार्वजनिक आरोग्य आणीबाणीचा निर्णय जाहीर करण्यात आला.
"सार्वजनिक आरोग्य आणीबाणी जाहीर करण्याचं कारण केवळ चीनमध्ये काय घडतंय हे नाहीय, तर इतर देशामध्ये काय होतंय, हे आहे," असं जागतिक आरोग्य संघटनेचे महासंचालक टेड्रोस एडहेनम यांनी म्हटलंय.
जागतिक आरोग्य संघटनेचे महासंचालक टेड्रोस एडहेनम जागतिक आरोग्य संघटनेचे महासंचालक टेड्रोस एडहेनम ज्या देशांमध्ये आरोग्य व्यवस्था अत्यंत कमकुवत आहे, अशा देशांमध्ये कोरोना व्हायरस पसरण्याची भीती व्यक्त केली जातेय.
एकट्या चीनमध्ये कोरोना व्हायरसमुळं आतापर्यंत 213 जणांच्या मृत्यूंची नोंद झालीय.
WHO च्यामाहितीनुसार, चीन वगळता जगातील इतर देशांमध्ये कोरोना व्हायरसची लागण झालेले 98 रुग्ण आढळले आहेत.
मात्र, चीनबाहेर अद्याप कुठल्याही रुग्णाचा मृत्यू झाला नाहीय.
चीनमधील वुहान शहरात कोरोना व्हायरसचा विषाणू सर्वप्रथम आढळला.
चीनबाहेरील ज्या देशांमध्ये कोरोना व्हायरसचे रुग्ण आढळले, ते वुहान शहरातून प्रवास करुन आल्याचं दिसून आलंय.
मात्र, त्याचवेळी जर्मनी, जपान, व्हिएतनाम आणि अमेरिकेत असेही काही रुग्ण आढळले, ज्यांना इतर रुग्णांपासून झालेल्या संसर्गातून लागण झाली.
असे जवळपास आठ रुग्ण आढळलेत.
याआधी कधी कधी सार्वजनिक आरोग्य आणीबाणी जाहीर झाली होती?
अत्यंत टोकाची स्थिती असेल, तेव्हाच जागतिक आरोग्य संघटना 'जागतिक आरोग्य आणीबाणी' जाहीर करते.
गेल्या काही वर्षाततीन ते चारवेळा अशी आणीबाणी जाहीर करण्यात आली होती.
स्वाईन फ्ल्यू (2009) - H1N1 व्हायरसने 2009 साली धुमाकूळ घातला होता.
जगभरात हा व्हायरस पसरत होता.
जवळपास दोन लाख लोकांना या विषाणूची लागण झाली होती.
त्यावेळी सार्वजनिकआरोग्य आणीबाणी जाहीर करण्यात आली होती.
पोलिओ (2014) - पोलिओचं 2012 साली पूर्णपणे निर्मुलन झाल्याचं बोललं जात असतानाच, 2013 साली पुन्हा या रोगानं डोकं वर काढलं.
त्यावेळी जागतिक आरोग्य संघटनेनं आणीबाणी जारी करत वेगानंपावलं उचलली होती.
(2016) - अमेरिकेमध्ये झिका व्हायरस इतक्या झपाट्यानं पसरला होता की, 2016 साली जागतिक आरोग्य संघटनेनं तात्काळ सार्वजनिक आरोग्य आणीबाणी जारी केली आणि झिकाविरोधात लढण्यासाठी संशोधनाला प्रोत्साहन दिलं.
झिकाची लक्षणं सौम्य होती, मात्र याचा सगळ्यात जास्त त्रास गर्भवती महिलांना होत होता.
इबोला (2014 आणि 2019) - पश्चिम आफ्रिकेत इबोला व्हायरसनं अक्षरश: उच्छाद मांडला होता.
11 हजारहून अधिक जणांचा जीव इबोलानं घेतला.
याची दखल घेत जागतिक आरोग्य संघटनेनं ऑगस्ट 2014 ते मार्च 2016 या काळात सार्वजनिक आरोग्य आणीबाणी जाहीर केली.
इबोलानं गेल्या वर्षी म्हणजे 2019 साली डेमोक्रॅटिक रिपब्लिक ऑफ द काँगो या देशात डोकं वर काढलं होतं.
त्यावेळीही सार्वजनिक आरोग्य आणीबाणी जाहीर करण्यात आली होती.
बहुतांश प्रकरणं चीनमध्ये कोरोना व्हायरसचा संसर्ग शेकडो जणांना झाला आहे.
कोरोना विषाणू आहे काय?
रुग्णांमधून घेतलेल्या या विषाणूच्या सॅम्पलची प्रयोगशाळेत चाचणी करण्यात आली.
त्यानंतर चीनचे अधिकारी आणि जागतिक आरोग्य संघटनेने हा कोरोना वायरस असल्याचं सांगितलं.
कोरोना विषाणूचे अनेक प्रकार आहेत.
मात्र, यापैकी केवळ सहा प्रकारच्या विषाणूंची माणसाला बाधा होऊ शकते.
मात्र, नव्या विषाणूचा शोध लागल्यानंतर संक्रमित होणाऱ्या कोरोना विषाणूंची संख्या आता सात झाली आहे.
या नव्या कोरोना विषाणूच्या जेनेटिक कोडचं विश्लेषण करण्यात आलं.
कोरोना विषाणूचा एक प्रकार म्हणजे सार्स.
हा नवा विषाणू सार्सच्या जवळचा असल्याचं संशोधकांनी केलेल्या विश्लेषणात आढळलं आहे.
सार्स प्रकारातला कोरोना विषाणू अत्यंत घातक मानला जातो.
2002 साली चीनमध्ये 8,098 लोकांना सार्स विषाणूचा संसर्ग झाला होता.
त्यापैकी 774 लोकांचा मृत्यू झाला होता.
कोरोना विषाणू आला कुठून?
हा विषाणुचा नवीन प्रकार आहे.
हे प्राण्यांच्या एका प्रजातीतून दुसऱ्या प्रजातीत संक्रमित होतात आणि त्यानंतर मानवालाही संसर्ग होतो.
या संक्रमणावस्थेच्या काळात त्याचा शोध लागत नाही.
नॉटिंगम युनिवर्सिटीत वायरोलॉजीचे प्राध्यापक असलेले जोनाथ बॉल यांच्या मते,"हा अगदी नवीन प्रकारचा कोरोना विषाणू आहे.
या विषाणूची लागण प्राण्यांमधूनच माणसाला झाली असावी, अशी दाट शक्यता आहे.
"सार्स हा विषाणू मांजरातून माणसांत आला होता.
मात्र, या विषाणूचा मूळ स्रोत कोणता आहे, याची अधिकृत माहिती चीनने अजून दिलेली नाही.
चीनमध्ये कोरोना व्हायरसमुळे मृत्यूमुखी पडणाऱ्यांची संख्या 170 वर पोहोचली आहे.
त्याचबरोबर कोरोना व्हायरसचा संसर्ग झालेले 1700 नवीन रुग्णही समोर आले आहेत.
कोरोना व्हायरसचा संसर्ग झालेल्या रुग्णांचे हे नवीन आकडे समोर आल्यानंतर आता या विषाणूची लागण झालेल्या रुग्णांचा एकूण आकडा 7711 (29 जानेवारीपर्यंत) इतका झाला आहे.
संशयित रुग्णांची संख्या 12 हजार 167 असल्याचं सांगण्यात येत आहे.
हा व्हायरसची लागण इतर 16 देशातील लोकांनाही झाली आहे.
या विषाणूच्या प्रादुर्भावामुळे जागतिक आरोग्यविषयक आणीबाणीची परिस्थिती निर्माण झाली आहे का, याचा आढावा घेण्यासाठी जागतिक आरोग्य संघटनेनं गुरूवारी (30 जानेवारी) बैठक बोलावली आहे.
"गेल्या काही दिवसांमध्ये या विषाणूचा संसर्ग ज्या पद्धतीनं होत आहे, ते चिंताजनक आहे," असं जागतिक आरोग्य संघटनेचे महासंचालक टेड्रोस एडहेनोम यांनी म्हटलं आहे.
त्यांचा रोख हा जर्मनी, व्हिएतनाम आणि जपानमध्ये कोरोना व्हायरसचा संसर्ग झालेले रुग्ण आढळले, त्याकडे होता.
"चीनच्या बाहेर या विषाणूचा संसर्ग तुलनेनं कमी असला तरी त्याचा धोकाअधिक आहे," असंही त्यांचं म्हणणं आहे.
चीनमधील कोरोना विषाणू संसर्गामुळे भारतीयांना घाबरण्याची गरज आहे का?
मास्क घातल्याने कोरोना विषाणूचा संसर्गरोखता येतो का?
श्वासाचा त्रास वाढवणारा हा विषाणू सर्वप्रथम वुहान शहरात आढळला.
वेगाने पसरणाऱ्या या रोगाची लक्षणं न्युमोनियासारखी आहेत.
चीन प्रशासनाने संसर्ग थांबवण्यासाठी रोगाची साथ पसरलेल्या काही शहरांना इतर भागांपासून वेगळं करण्यात आलं आहे.
सध्या चीनमध्ये नवीन वर्षांचा उत्साह आहे.
मात्र बदललेल्या परिस्थितीमुळे सर्व कार्यक्रम रद्द करण्यात आले आहेत.
1. चीनमध्ये कोरोना व्हायरसचा संसर्ग शेकडो जणांना झाला आहे.
देशाच्या मध्यभागी असणाऱ्या हुवेई प्रांताला या विषाणूचा सर्वांत जास्त फटका बसला आहे.
येत्या काही दिवसांत या विषाणूचा संसर्ग वाढण्याचा इशारा जागतिक आरोग्य संघटनेने दिला आहे.
चीन प्रशासनाने कोरोना व्हायरसचा प्रभाव रोखण्यासाठी अनेक प्रकारच्या उपाययोजना केल्या आहेत.
हुवेई शहरात प्रवासावरनिर्बंध घातले आहेत.
सार्वजनिक ठिकाणी मास्क घालून जाण्याचा सल्ला देण्यात आला आहे.
चीन सरकारने शांघायच्या फॉरबिडन सिटी आणि ग्रेट वॉल चायना आणि इतकंच काय तर काही बौद्ध मंदिरंही बंद केलीआहेत.
सध्या तेथील लोक चिनी नवीन वर्ष साजरे करत आहेत.
तिथे आठवडाभर सुट्ट्या आहेत.
लाखो लाख घरी जाण्याच्या तयारीत आहेत.
अशा वेळी निर्बंधांची यादी दिवसेंदिवस वाढतच आहे.
सध्या जागतिक आरोग्य संघटनेने या संकटाला आंतरराष्ट्रीय आपत्तीचा दर्जा दिलेला नाही.
त्यामुळे चीनच्या बाहेर कोरोना व्हायरसच्या संक्रमणाची तुलनेने कमी प्रकरणं उजेडात आली आहेत.
2. हुवेई सर्वांत जास्त प्रभावित हुवेई भागात कोरोना व्हायरसचा मोठ्या प्रमाणात फैलाव झाला आहे.
सध्या तिथे कोरोना संसर्गाची 500 हूनअधिक प्रकरणं नोंदवली गेली आहेत.
या भागातील दहा शहरातील कमीत कमी दोन कोटी लोक निर्बंधांमुळे प्रभावित झाले आहेत.
वुहान शहर त्यापैकी एक आहेत.
कोरोना व्हायरस सर्वप्रथम तिथेच आढळला होता.
वुहान हुवेई भागाची राजधानी आहे.
कोरोना व्हायरसची सुरुवात शहरातल्या मासळी बाजारापासून सुरू झाली असं सांगण्यात येतं.
तिथे लोक मासे आणि इतर सीफूड खरेदी करायला जातात.
वुहानची लोकसंख्या एक कोटी दहा लाख आहे.
सरकारने हे शहर सील केलं आहे.
विमान आणि रेल्वे सेवा बंदकेल्या आहेत.
वुहान विद्यापीठातील एक विद्यार्थी चॉन्गखान पेपे बिफहोवजित याने बीबीसीशी बोलताना सांगितलं, "माझ्या विद्यापीठातील प्रत्येक विद्यार्थ्याची तापाची चाचणी होत आहे.
सगळ्यांना मास्क दिले आहेत.
विद्यापीठाचं रुग्णालय आणि अॅम्ब्युलन्स सेवा आहे.
"सोशल मीडियावर शेअर होणाऱ्या व्हीडिओत स्थानिक रुग्णालयात लांबच लांब रांगा लागलेल्या दिसत आहेत.
वैद्यकीय गरजा पूर्ण करण्यासाठी प्रशासन आता हजार खाटांचं एक नवीन रुग्णालय बांधत आहे.
हुबेई इथलं शासकीय वृत्तपत्र चांग्जीआंग डेलीच्या मते हेरुग्णालय तीन फेब्रुवारीपर्यंत बांधून तयार होईल.
रुग्णालयाचं बांधकाम वेगाने होण्यासाठी 35 खोदण्याच्या मशीन्स आणि 10 बुलडोजर लावले आहेत.
3. कोरोना व्हायरसचे रुग्णचीनच्या बाहेर कोरोना व्हायरसची प्रकरणं थायलंड व्हिएतनाम, तायवान, दक्षिण कोरिया,सिंगापूर, नेपाळ, अमेरिका, ऑस्ट्रेलिया आणि फ्रान्समध्ये समोर आली आहेत.
इतर देश संशयित रुग्णांची तपासणी करत आहेत.
त्यात ब्रिटन आणि कॅनडासारख्या देशांचा समावेश आहे.
अनेक देशांनी तर प्रवाशांच्या तपासणीसाठी विमानतळावरच उपाययोजना केल्या आहेत.
दुबई आणि अबू धाबी सारख्या मुख्य विमानतळावरही उपाययोजना केल्या जात आहेत.
तैवानने वुहानवरून येणाऱ्या नागरिकांवर बंदी घातली आहे.
अमेरिकेने चीनमध्ये असलेल्या त्यांच्या नागरिकांना अतिरिक्त सावधगिरी बाळगण्याचा सल्लादिला आहे.
4. कोरोना संसर्गाची लक्षणं कोरोना व्हारसच्या संसर्गाची लक्षणं अगदी सामान्य आहेत.
श्वास घेण्यात अडथळा, खोकला किंवा वाहतं नाक, ही मुख्य लक्षणं आहेत.
मात्र कोरोना व्हायरसच्या काही प्रजाती अतिशय धोकादायक आहे.
सार्स (SevereAcute Respiratory Syndrome) आणि MARS (Middle East Respiratory System) अशी या दोन प्रजातींची नावं आहेत.
सध्या ज्या व्हायरसची साथ पसरली आहे त्या व्हायरसला nCoV असंनाव दिलं आहे.
कोरोना व्हायरसचा हा नवीन प्रकार आहे.
आतापर्यंत तो मनुष्यप्राण्यात आढळला नव्हता.
कोरोना संसर्गाची जी प्रकरणं सध्या समोर आली आहेत त्यावरून असं लक्षात येतं की या आजाराची सुरुवात तापापासून होते.
त्यानंतर त्याचं रुपांतर कोरड्या खोकल्यात होतं.
आठवडाभरात अशीच स्थिती राहिली तर श्वासाचा त्रास सुरू होतो.
मात्र गंभीर प्रकरणात या संसर्गाचं रुपांतर न्युमोनिया किंवा सार्समध्ये होतं.
किडनी निकामी होण्याची स्थिती निर्माण होते.
इतकंच काय तर रुग्णाचा मृत्यूही ओढवू शकतो.
कोरोनाचे बहुतांश रुग्ण वृद्ध आहेत.
ज्यांना पार्किन्सन किंवा डायबिटीज आहे त्यांना या विषाणूची लागण होण्याची शक्यता जास्त असते.
लंडन स्कूल ऑफ हायजिन अँड ट्रॉपिकल मेडिसीनचे संचालक प्रा. पीटर पायोट सांगतात, "कोरोनाव्हायरस सार्सपेक्षा कमी धोकादायक आहे ही त्यातल्या त्यात सुखद बाब आहे.
गेल्या काही काळाच्या तुलनेत माहितीचं आदान प्रदान योग्य प्रकारे होत आहे.
हे अतिशय महत्त्वाचं आहे कारण अशा संकटांशी एकट्याने लढू शकत नाही.
"या विषाणूचा संसर्ग होऊनये यासाठी काही विशेष उपाययोजना नाहीत.
सध्या रोगांच्या लक्षणांनुसार डॉक्टर रुग्णांवर उपचार करत आहेत.
5. बचावासाठी काय खबरदारी घ्यावी?
कोरोना व्हायरसच्या संसर्गापासून बचाव करण्यासाठी जागतिक आरोग्य संघटनेने अगदी साध्या उपाययोजना करण्याचा सल्ला दिला आहे.
हात स्वच्छ करणं, मास्क घालणे, आणि योग्य आहार या उपाययोजनांचा समावेश आहे.
ज्या लोकांना श्वसनाचे विकार आहेत, त्यांच्या जवळपास जाण्यापासून लोकांना मज्जाव करण्यात आला आहे.
ज्यांना विषाणूंचा संसर्ग झाला आहे त्यांची भेट घेतल्यावर तातडीने हात धुणे, पाळीव किंवा रानटी प्राण्यापासून दूर राहण्याचाही सल्ला दिला आहे.
कच्चं किंवा अर्धवट शिजलेले मांस खाण्यासही मज्जाव करण्यात आला आहे.
कोरोना व्हायरसचा संसर्ग झालेल्या व्यक्तीस शिंक आली तर समोरच्या व्यक्तीची काळजी घेण्याचा सल्ला देण्यात आला आहे.
नाकावर टिश्यू पेपर किंवा रुमाल धरणं, निरोगी व्यक्तींपासून दूर राहणं, नियमित स्वच्छता अशा उपाययोजनांचाही त्यात समावेश आहे.
जवळच्या किंवा कुटुंबातल्या व्यक्तींना या रोगाची लागण झाल्याची अनेक प्रकरणं समोर आल्याचं जागतिक आरोग्य संघटनेनं सांगितलं आहे.
कारण कुटुंबातल्या एका व्यक्तीला लागण झाली की दुसरी व्यक्ती त्याची काळजी घेण्यास सुरुवात करतो.
मात्र बाह्यजगाशी संपर्क आल्यावर किती प्रमाणात लागण होते याची आकडेवारी अद्याप समोर आलेली नाही.
6. जर एखाद्या व्यक्तीला लागण झाली तर.
मागे सार्सच्या प्रादुर्भावासारखाच हा प्रादुर्भाव आहे, असं चीन सरकारचं म्हणणं आहे.
याचा अर्थ असा, की ज्या व्यक्तीला लागण झाल्याचं समजेल त्याला वेगळंठेवलं जाईल.
रुग्णालयातील कर्मचाऱ्यांसाठी आणि डॉक्टरांसाठीही जागतिक आरोग्य संघटनेने काही मार्गदर्शक तत्त्वं जाहीर केली आहेत.
लागण झालेल्या रुग्णांची तातडीने तपासणी करायला हवी, त्यानंतर या रुग्णाला लघु, मध्यम आणि गंभीर अशी वर्गवारी करायचे आदेश दिले आहेत,आरोग्य कर्मचाऱ्यांना या रोगाची लागण होऊ नये यासाठी शक्य त्या सर्व उपाययोजना कराव्यात.
मास्क घालावे, तसंच लागण झालेल्या रुग्णांच्या हालचालींवर लक्ष ठेवण्याचाही सल्ला दिला आहे.
फिलिपिन्समध्ये एका 44 वर्षीय व्यक्तीचा मृत्यू झाल्याचं जागतिक आरोग्य संघटनेनी सांगितलं आहे.
कोरोना व्हायरसमुळे चीनमध्ये आतापर्यंत 300 हून अधिक लोकांचे मृत्यू झाले आहेत पण या व्हायरसमुळे चीनबाहेर मृत्यू होण्याची ही पहिलीच घटना आहे.
कोरोना व्हायरसमुळे जागतिक आरोग्य संघटनेनी आरोग्यविषयक सार्वजनिक आणीबाणी जाहीर केली आहे.
ही व्यक्ती चीनमधील वुहान येथे राहत होती.
फिलिपिन्समध्ये येण्यापूर्वीच या व्यक्तीला व्हायरसची लागण झाली असावी असं जागतिक आरोग्य संघटनेनी सांगितलं.
त्या व्यक्तीला न्युमोनिया झाला.
त्यानंतर त्यांना मनिलातील रुग्णालयात दाखल करण्यात आलं होतं.
फिलिपिन्सचे WHO प्रतिनिधी रविंद्र अभयसिंगे म्हणाले की लोकांनी घाबरून जाण्याचं काही कारण नाही.
कारण संबंधित व्यक्ती चीनमधून आली होती.
या व्हायरसमुळे चीनमध्ये आतापर्यंत 300 जणांचा मृत्यू झाला आहे तर 14,000 जणांना या विषाणूची लागण झाली आहे.
चीन असं बांधतोय 6 दिवसांत 1,000 खाटांचं रुग्णालयमास्क घातल्याने कोरोना विषाणूचा संसर्ग रोखता येतो का?
कोरोना व्हायरसचा संसर्गरोखण्यासाठी चीनमधील प्रतिबंध अधिक कठोर करण्यात आले आहेत.
चीननं आपल्या नागरिकांना परदेश यात्रा न करण्याची सूचना केली आहे.
अमेरिकेनंही आपल्या नागरिकांना चीनमध्ये न जाण्याची सूचना केली आहे.
ज्या हुबेई प्रांतातल्या वुहान शहरामधून या व्हायरसला सुरुवात झाली, तिथे अजूनही सर्व व्यवहार ठप्प असून अनेक शहरांनी दळणवळण बंद ठेवलेलं आहे.
जगभरात इतरत्र कोरोना व्हायरसच्या केसेस आढळल्या असून यामध्ये थायलंड, अमेरिका आणि ऑस्ट्रेलियाचा समावेश आहे.
मृत्यू झालेल्यांमध्ये ज्येष्ठांचं आणि ज्यांना श्वसन यंत्रणेचे विकार आधीपासूनच होते, अशांचं प्रमाण जास्त आहे.
कोरोना विषाणू आहे काय?
रुग्णांमधून घेतलेल्या या विषाणूच्या सॅम्पलची प्रयोगशाळेत चाचणी करण्यात आली.
त्यानंतर चीनचे अधिकारी आणि जागतिक आरोग्य संघटनेने हा कोरोना वायरस असल्याचं सांगितलं.
कोरोना विषाणूचे अनेक प्रकार आहेत.
मात्र, यापैकी केवळ सहा प्रकारच्या विषाणूंची माणसाला बाधा होऊ शकते.
मात्र, नव्या विषाणूचा शोध लागल्यानंतर संक्रमित होणाऱ्या कोरोना विषाणूंची संख्या आता सात झाली आहे.
कोरोना या नव्या कोरोना विषाणूच्या जेनेटिक कोडचं विश्लेषण करण्यात आलं.
कोरोना विषाणूचा एक प्रकार म्हणजे सार्स.
हा नवा विषाणू सार्सच्या जवळचा असल्याचं संशोधकांनी केलेल्या विश्लेषणात आढळलं आहे.
सार्स प्रकारातला कोरोना विषाणू अत्यंत घातक मानला जातो.
2002 साली चीनमध्ये 8,098 लोकांना सार्स विषाणूचा संसर्ग झाला होता.
त्यापैकी 774 लोकांचा मृत्यू झाला होता.
कोरोना व्हायरसच्या चीनमधल्या बळींची संख्या आता 100 वर गेलेली आहे.
खूबे प्रांतातील प्रशासनानं दिलेल्या माहितीनुसार मंगळवारपर्यंत (28 जानेवारी) कोरोना व्हायरसचा संसर्ग झालेले 1300 नवीन रुग्ण समोर आलेले आहेत.
कोरोना व्हायरसचा संसर्ग रोखण्यासाठी चीनमधील प्रतिबंध अधिक कठोर करण्यात आले आहेत.
चीननं आपल्या नागरिकांना परदेश यात्रा न करण्याची सूचना केली आहे.
अमेरिकेनंही आपल्या नागरिकांना चीनमध्ये न जाण्याची सूचना केली आहे.
ज्या हुबेई प्रांतातल्या वुहान शहरामधून या व्हायरसला सुरुवात झाली, तिथे अजूनही सर्व व्यवहार ठप्प असून अनेक शहरांनी दळणवळण बंद ठेवलेलं आहे.
हुबेई प्रांतातल्या बळींची संख्या 56 वरून वाढून 76 झाल्याचं आरोग्य अधिकाऱ्यांनी सोमवारी सांगितलं.
इतर ठिकाणी 4 मृत्यू झालेले आहे.
चीन असंबांधतोय 6 दिवसांत 1,000 खाटांचं रुग्णालय कोरोना व्हायरसच्या विळख्यात वुहानमध्ये अडकलेले भारतीय सांगतायत.
चीनमध्ये 2,744 जणांचा याची बाधा झाल्याचं नक्की झालंय.
तर 300 जणांची प्रकृती गंभीर असल्याचं चिनी सरकारी मीडियाने म्हटलंय.
जगभरात इतरत्र कोरोना व्हायरसच्या केसेस आढळल्या असून यामध्ये थायलंड, अमेरिका आणि ऑस्ट्रेलियाचा समावेश आहे.
पण चीन बाहेर आतापर्यंत या विषाणू बाधेमुळे कोणाचाही मृत्यू झालेला नाही.
कोरोना व्हायरसमुळे श्वसन यंत्रणेला गंभीर संसर्ग होतो.
आणियावर कोणतंही औषध वा लस उपलब्ध नाही.
मृत्यू झालेल्यांमध्ये ज्येष्ठांचं आणि ज्यांना श्वसन यंत्रणेचे विकार आधीपासूनच होते, अशांचं प्रमाण जास्त आहे.
वुहानमध्ये काय घडतंय?
1.1 कोटी लोकसंख्येच्या या शहराचं दळणवळण पूर्णपणे बंद करण्यातआलेलं आहे.
प्रवासावर निर्बंध घालण्यात आले असून अत्यावश्यक वाहनांखेरीज इतर कोणत्याही वाहनांना रस्त्यावर उतरण्याची परवानगी नाही.
हुबेई प्रांताच्या सीमेवर लोकांची तपासणी करण्यात येत असून या प्रांतात येण्याची परवानगी देण्याआधी त्यांच्या शरीराचं तापमान तपासलं जात आहे.
आणीबाणीच्या या परिस्थितीमुळे वुहानमधली रुग्णालयं भरलेली आहे.
संपूर्ण हुबेई प्रांतामध्ये 5 लाखांपेक्षा जास्त वैदयकीय कर्मचारी हा विषाणू रोखण्यासाठी, आटोक्यात आणण्यासाठी आणि उपचारांसाठी प्रयत्न करत आहेत.
हुबेई प्रांताची राजधानी असणाऱ्या वुहानमध्ये दोन नवीन तात्पुरती हॉस्पिटल्स उभारण्यात येत असून कंपन्या मास्क आणि संरक्षण देणाऱ्या कपड्यांची निर्मिती करत आहेत.
कोरोना बाधित लोकांचं प्रमाण वाढत राहण्याची भीती असून शहरातून प्रवास करण्याची बंदी घालण्याआधीच नवीन वर्ष साजरं करण्यासाठी इथे आलेले साधारण 50 लाख प्रवासी इथून बाहेर पडले असल्याचं शहराचे महापौर झू शिनवँग यांनी सांगितलं.
चीनमधली परिस्थिती कोरोना व्हायरस परसल्यामुळे चिनी नव-वर्षासाठीचे कार्यक्रम आटोपते घ्यावे लागले.
बीजिंग, शांघाय, शियान आणि तियानजिन या चार मोठ्या शहरांमधून दूरवर जाणारी बससेवा तात्पुरती बंद करण्यात आली आहे.
फॉरबिडन सिटी आणि ग्रेट वॉलचा काही भाग हा पर्यटकांसाठी बंद करण्यात आलाय.
गुआंगडाँग प्रांतामधल्या अनेक शहरांमध्ये सार्वजनिकरित्या वावरताना मास्क घालणं सक्तीचं करण्यात आलं असून हाँगकाँग आणि शांघाय या दोन्ही शहरांमधली डिस्ने पार्क बंद करण्यात आली आहे.
कोरोना विषाणूचे जंतू एखाद्या व्यक्तीच्या शरीरात शिरल्यापासून त्याची लक्षणं दिसू लागण्यादरम्यानच्या काळातही याचा संसर्ग इतरांना होऊ शकत असल्याचं चिनी अधिकाऱ्यांनी स्पष्ट केलंय.
यामुळेच हा रोग पसरणं आटोक्यात आणणं कठीण जातंय.
जंतू संसर्ग झाल्यापासून त्याची लक्षणं दिसेपर्यंत जास्तीत जास्त 14 दिवसांचा कालावधी लागू शकतो.
आणि या दरम्यान एखाद्या व्यक्तीला हा संसर्ग झाल्याचं समजू शकत नाही.
आंतरराष्ट्रीय परिस्थिती वर्ल्ड हेल्थ ऑर्गनायझेशन आणि जगभरातील देशांनी दिलेल्या माहितीनुसार आता पर्यंतचीन बाहेरही कोरोना व्हायरसची प्रकरणं आढळलेली आहे.
8- थायलंड5- अमेरिका, ऑस्ट्रेलिया, सिंगापूर, तैवान (प्रत्येकी)4 - मलेशिया, जपान, दक्षिण कोरिया (प्रत्येकी)3 - फ्रान्स2 - व्हिएतनाम1 - नेपाळ, कॅनडा, कंबोडिया, श्रीलंका, जर्मनी, कॅनडायापैकी बहुतेकांनी गेल्या काही काळामध्ये वुहानला भेट दिलेली होती.
कोरोना हा विषाणू नवीन असून सहसा याचा प्रादूर्भाव प्राण्यांना होतो.
याच विषाणूच्या एका प्रकारामुळे सर्दी होते.
तर दुसरा प्रकार असणाऱ्या सार्सचा (SARS) 2003 मध्ये मोठा उद्रेकझाला होता आणि यामुळे शेकडो जणांचा बळी गेला होता.
लक्षणं न दाखवता पसरणारा रोगबीबीसीचे आरोग्यविषयक प्रतिनिधी जेम्स गॅलाघर याविषयी अधिक माहिती देतात.
एखादा विषाणू संसर्ग झाल्यापासून त्याची लक्षण दिसण्याच्या काळातही (Incubation) पसरू शकतो, ही बातमीच एक मोठी घडामोड आहे.
यामुळे या विषाणूचा फैलाव रोखण्यासाठी चीनला प्रचंड प्रयत्न करावे लागणार आहे.
सार्स (Sars) आणि इबोला (Ebola) या विषाणूचा संसर्ग झाल्याची लक्षणं लोकांमध्ये दिसू लागल्यानंतरच त्याचा इतरांना प्रादूर्भाव होण्याची भीती असते.
अशा प्रकारच्या विषाणूंचा फैलाव रोखणं तुलनेनं सोपं असतं.
आजारी असणारी, ही लक्षणं दिसणारी लोकं शोधून त्यांनी इतरांच्या संपर्कात येऊ नये म्हणून त्यांना वेगळं ठेवता येतं.
आपल्याला एखादा जंतू संसर्ग झालेला आहे हे समजण्याआधीच त्याचा इतरांना प्रादुर्भाव होण्याचं सर्वसाधारण उदाहरण म्हणजे - फ्लू.
पण स्वाईन फ्लू प्रमाणे ही जागतिक संसर्गजन्य आपत्ती आहे, हे इतक्यातच म्हणता येणार नाही.
पण लक्षणं दिसत नसताना प्रादूर्भाव रोखणं चीनी यंत्रणेला कठीण जाणार आहे.
लक्षणं दिसण्यापूर्वीच्या या काळात किती संसर्ग होऊ शकतो किंवा चीन बाहेर आढळलेल्या रुग्णांमार्फत त्यांच्यात या आजाराची लक्षणं दिसण्यापूर्वी किती जणांना हा रोग झालेला आहे?
हे शोधणं आता महत्त्वाचं आहे.
कोरोना विषाणूविरोधात लढणाऱ्या चीनमधील वुहान शहरामध्ये सहा दिवसांमध्ये एक हॉस्पिटल तयार करण्यात येत आहे.
चीनमध्ये आतापर्यंत कोरोना विषाणूची बाधा झालेले 830 रुग्ण नोंदले गेले आहेत.
चीनमध्ये आतापर्यंत 50हून अधिक लोकांचे प्राण गेले आहेत.
एककोटी दहा लाख लोकसंख्या असलेल्या वुहान शहरातूनच या विषाणूच्या प्रसाराला सुरुवात झाल्याचं सांगण्यात येतं.
वुहानच्या हॉस्पिटलमध्ये भरती असलेल्या रुग्णांची स्थिती चिंताजनक आहे.
तिथं रुग्णांची गर्दी झाली आहे.
औषधांच्या दुकानातील औषधं संपलीअसून मागणी मात्र वाढत चालली आहे.
कोरोना व्हायरसच्या विळख्यात वुहानमध्ये अडकलेले भारतीय सांगतायत.
मास्क घातल्याने कोरोना विषाणूचा संसर्ग रोखता येतो का?
चीनमध्ये अज्ञात विषाणूचा संसर्गाने चार लोकांचा मृत्यू त्यामुळे चीन आता एक नवीन रुग्णालय बांधण्यासाठी युद्धपातळीवर काम करत आहे.
चीनी माध्यमांनी दिलेल्या माहितीनुसार हे नवं रुग्णालय 1000 खाटांचं असेल.
या माध्यमांनी दिलेल्या माहितीनुसार एका व्हीडिओत 25 हजार वर्ग मीटर क्षेत्र असलेलं हॉस्पिटल तयार करण्यासाठी खोदकाम सुरू झालं आहे.
2003 मध्ये बीजिंगमध्ये सार्स विषाणूशी लढण्यासाठी असंच एक हॉस्पिटल बनवण्यात आलं होतं.
हॉवर्ड मेडिकल स्कूलमध्ये ग्लोबल हेल्थ अँड सोशल मेडिसीन शिकवणाऱ्या जोआन कॉफमन यांच्या म्हणण्यानुसार, "हे हॉस्पिटल या विषाणूमुळे होणाऱ्या आजाराशी लढण्यासाठी तयार करण्यात येत आहे.
यामध्ये कोरोना विषाणूबाधित लोकच येतील.
त्यामुळे इथं सर्व सुरक्षेसाठी उपाय केले जातील.
"सहा दिवसांमध्ये हॉस्पिटल तयार होईल?
काउंसिल ऑन फॉरेन रिलेशन्सच्या ग्लोबल हेल्थचे सीनियर फेलो यानजोंग हुआंग म्हणतात, "मोठ्यात मोठं संकट कमीत कमी वेळात संपवण्याचं चीनचा इतिहासच आहे.
"ते म्हणतात, 2003 मध्ये सात दिवसांमध्ये बीजिंगमध्ये रुग्णालय बांधून झालं होतं आण कदाचित तेच रेकॉर्ड मोडण्याची तयारी होत असावी.
बीजिंगच्या हॉस्पिटलप्रमाणे वुहानचं हॉस्पिटलसुद्धा आधीच तयार केलेल्या सामग्रीपासून म्हणजेच प्री-फॅब्रिकेटेड मटेरियलनं बनवण्यात येईल.
ते म्हणतात, "अशा कामांमध्ये लाल फितशाही आणि आर्थिक अडथळ्यांना पार करूनसामग्री गोळा करण्यात देश सक्षम आहे.
"हुआंग सांगतात की हे काम वेळेत संपवण्यासाठी देशभरातून तज्ज्ञ अभियंत्यांना बोलावण्यात आलं आहे.
हुआंग सांगतात, "इंजिनिअरिंगमध्ये चीन निष्णात आहे.
गगनचुंबी इमारती बांधण्यात चीनची स्पर्धा कोणीच करूशकणार नाही.
पाश्चिमात्य देशांना हे समजणं कठीण आहे, मात्र हे शक्य आहे.
औषधांच्या पुरवठा व्हावा यासाठी वुहान इतर हॉस्पिटलांकडून किंवा थेट कारखान्यांतून औषधसाठा मागवू शकतं.
पीपल्स रिपब्लिकन आर्मीचे150 आरोग्य कर्मचारी वुहान पोहोचल्याचे ग्लोबल टाइम्सने प्रसिद्ध केले आहे.
हे कर्मचारी नवं हॉस्पिटल तयार झाल्यावर तिथं काम करतील की नाही, हे स्पष्ट झालेले नाही.
सार्सच्या उद्रेकाच्या वेळेस काय झालं होतं?
2003मध्ये सार्स या आजाराची लक्षणं असलेल्या लोकांसाठी बीजिंगमध्ये जियोतांगशान हॉस्पिटल बनवण्यात आलं होतं.
ते सात दिवसांमध्ये तयार करण्यात आलं होतं.
सर्वात वेगाने बांधण्यात आलेलं हॉस्पिटल, असा विश्वविक्रम त्याच्या नावावर असल्याचं सांगण्यात येतं.
कॉम'च्या माहितीनुसार हेरुग्णालयसुमारे 4 हजार लोकांनी दिवसरात्र काम करून तयार केलं होतं.
या रुग्णालयामध्ये एक एक्स-रे विभाग, सीटी स्कॅन रूम, अतिदक्षता विभाग आणि एक प्रयोगशाळा होती.
हॉस्पिटलच्या प्रत्येक वॉर्डमध्ये एक बाथरूम होतं.
दोन महिन्यातच देशातल्या सार्सच्या एकूण रुग्णांपैकी एक सप्तमांश रुग्ण या हॉस्पिटलमध्ये होते.
याला वैद्यक उपचारांच्या इतिहासातील एक चमत्कार असं मीडियानं संबोधलं होतं.
जोआन कॉफमन म्हणतात, "आरोग्य मंत्रालयानं हे रुग्णालय बांधण्याचा आदेशदिला होता.
दुसऱ्या रुग्णालयातील परिचारिका आणि स्वास्थ्य सुविधांमध्ये कार्यरत असलेल्या डॉक्टरांना इथं कामासाठी बोलावलं होतं.
त्यांना रुग्णांची पडताळणी करणे, विशेषतः सार्स संक्रमित आणि रुग्णांवर उपचार करण्यासाठीचे योग्य ते निर्देश दिले होते.
"त्यासांगतात, सार्सच्या वेळेस स्थानिक सरकारनं त्याचा खर्च उचलला मात्र सरकारनं खास सबसिडी देऊन कर्मचाऱ्यांचा पगार आणि बांधकामाच्या खर्चाची व्यवस्था केली होती.
आता नवीन रुग्णालयाचा खर्च वुहान सरकारवर पडेल, मात्र ते बांधणं याला प्रथम प्राधान्य आहे.
हुआंग म्हणतात, "सार्सचा उद्रेकाचा काळ संपल्यावर बीजिंग रुग्णालय गुपचूप मोकळं करण्यात आलं होतं.
तज्ज्ञांच्या समितीने दोन लशींच्या (कोव्हॅक्सिन आणि कोव्हिशिल्ड) आपात्कालीन वापरासाठी मंजुरी दिली आहे.
या दोन्ही लशींना परवानगी देण्याची शिफारस स्वीकारली आहे, अशी माहिती भारतीय औषध नियंत्रक म्हणजेच ड्र्ग्ज कंट्रोलर जनरल ऑफ इंडिया(DCGI)चेसंचालक व्ही. जी. सोमानी यांनी दिली.
कॅडिलाच्या लशीची तिसऱ्या टप्प्यातील चाचणी होईल.
त्यानंतरच मंजुरी दिली जाईल, असं सोमानी यांनी म्हटलं.
DCGI नं कोरोनावरील लशीबाबत पत्रकार परिषद घेतली आहे.
DGCI ड्र्ग्ज कंट्रोलर जनरलऑफ इंडिया (DCGI) ही संस्था लशीच्या वापरासंदर्भात अंतिम निर्णय घेते.
लशींना मंजुरी मिळाल्यानं भारताला कोरोनामुक्त करण्याच्या दिशेला आता वेग येईल, असं ट्वीट पंतप्रधान नरेंद्र मोदी यांनी केलं आहे.
2DCGI च्या पत्रकार परिषदेनंतर सीरम इन्स्टिट्यूट ऑफ इंडियाचे प्रमुख अदर पुनावाला यांनी ट्वीट करून कोव्हिशिल्ड लस सुरक्षित, परिणामकारक असल्याचा दावा केला.
DCGI ने काय सांगितलं?
भारतीय औषध नियंत्रक व्ही. जी. सोमानी यांनी कोव्हिशिल्ड आणि कोव्हॅक्सिन यांच्या क्षमतेबाबतही माहिती दिली.
सुरक्षेबाबत कुठलीही कसर राहिली असती, तर भारतीय औषध नियंत्रकांनी लशीली परवानगी दिली नसती, असं सोमानी म्हणाले.
कोरोनावरील या लशींना परवानगी मिळाली, याचा अर्थ आता भारत सरकार या दोन्ही कंपन्यांसोबत करार करू शकतं.
यंदा 30 कोटी जणांना लस देण्याचा भारत सरकारचा प्रयत्न आहे.
भारत बायोटेकच्या कोव्हॅक्सिनला परवानगी काल (2 जानेवारी 2021) भारत बायोटेकच्या कोरोनावरील लशीला आपात्कालीन वापरासाठी परवानगी देण्याची शिफारस DCGI च्या तज्ज्ञांच्या समितीने केल्याची माहिती सरकारमधील सूत्रांनी ANI वृत्तसंस्थेला दिली होती.
कोव्हिशिल्डला काही अटींसह मान्यता कोरोना लस : तुमच्या मनातील महत्त्वाच्या 6 प्रश्नांची उत्तरं कोव्हॅक्सिन (Covaxin) असं भारत बायोटेकच्या कोरोनावरील लशीचं नाव असून, ही लस भारतीय बनावटीची आहे.
कोरोना व्हायरसवरच्या लशींवर जगभरात काम पूर्ण होत आलं आहे.
कोरोना लस भारतात कोणत्या पद्धतीने सर्वांना दिली जाईल, याबाबत केंद्र सरकारने एक नियमावली सोमवारी (14 डिसेंबर) जाहीर केली.
PTI वृत्तसंस्थेने दिलेल्या माहितीनुसार, "दररोज प्रत्येक सत्रात 100 ते 200 लोकांचं लसीकरण करण्यात येईल.
"तसंच एका वेळी एकाच व्यक्तीला लसीकरण केंद्रात जाण्यासाठी परवानगी असेल.
लस घेणाऱ्या लोकांना तसंच कोरोना व्हायरस लसीला ट्रॅक करण्यासाठी डिजिटल प्लॅटफॉर्मचा वापर करण्यात येईल.
कोव्हिड व्हॅक्सीन इंटेलिजन्स नेटवर्क सिस्टीम (को-विन) असं या प्रणालीचं नाव आहे.
लसीकरण केंद्रांमध्ये फक्त नोंदणीकृत लोकांनाच लस दिली जाईल.
त्यासाठीची प्राथमिकता ठरवण्यात येईल.
कोणत्या राज्यात कोणत्या कंपनीच्या लशी उपलब्ध होतील, त्यानुसार नियोजन करण्याची सूचना केंद्राने राज्यांना केली आहे.
कोव्हिड व्हॅक्सीन ऑपरेशनल गाईडलाईन्सनुसार, लस असलेला बॉक्स, बाटली किंवा आईस-पॅक थेट सूर्यकिरणाच्या संपर्कात येऊ नये.
यासाठी उपाययोजना करणं आवश्यक असल्याचं केंद्राने म्हटलं आहे.
लस टोचून घेण्यासाठी व्यक्ती आल्यानंतरच ती लस साठवलेल्या ठिकाणाहून बाहेर काढली जाईल.
लसीकरणातली आव्हानं केंद्राच्या नियमावलीमध्ये लसीकरण मोहिमे दरम्यान येऊ शकणाऱ्या संभाव्य आव्हानांचाही उल्लेख आहे.
"कोव्हिड लशीच्या लेबलवर व्हॅक्सीन व्हाईल मॉनिटर्स (VVM) आणि एक्स्पायरी डेट कदाचित नसेल.
पण त्याने निराश होऊ नये.
सत्राच्या अखेरपर्यंत सर्व आईस पॅक आणि लशींच्या बाटल्या कोल्ड चेन सेंटरला पाठवून देण्यात याव्यात," असं नियमावलीत म्हटलं आहे.
लशीसाठी सर्वसमावेशक वितरण व्यवस्था बनवावी.
केंद्र सरकारच्या मते 130 कोटी लोकसंख्येच्या देशात लसीकरण हे मोठंआव्हान आहे.
तसंच लस सर्वप्रथम कुणाला दिली जाईल, याबाबत जनतेची चिंता आणि प्रश्न हेसुद्धा एक आव्हान असेल.
लस चाचण्यांशिवाय देण्याबाबतही लोकांना काळजीअसेल.
सोशल मीडियावरील अफवा, नकारात्मक बातम्या आणि लशींच्या परिणामांबाबत चुकीची माहिती पसरवली जाऊ शकते.
कसं होईल लसीकरण?
लसीकरण करणाऱ्या पथकात पाच जणांचा समावेश असेल, असं PTI ने म्हटलं आहे.
या नियमावलीनुसार, "प्रत्येक सत्रात 100 जणांना लस दिली जाईल.
त्यानंतर तिथं लसीकरण क्षमता 200 पर्यंत वाढवता येऊ शकेल.
"कोव्हिड लस पहिल्यांदा आरोग्य कर्मचारी, फ्रंटलाईन वर्कर्स आणि 50 वर्षांपेक्षा जास्त वयाच्या लोकांना दिली जाईल.
यानंतर 50 वर्षांपेक्षा कमी वयाच्या पण इतर आजारांनी ग्रस्त लोकांना लस देण्यात येईल.
या सर्वांचं लसीकरण पूर्ण झाल्यानंतरच सर्वसामान्य नागरिकांना उपलब्धतेनुसार लस देण्यात येईल.
लशीच्या उपलब्धतेच्या आधारे, 50 वर्षांपेक्षा जास्त वयाच्या लोकांचं वर्गीकरण केलं जाऊ शकतं.
यामध्ये 60 वर्षांपेक्षा जास्त आणि 50 ते 60 वर्षांच्या लोकांचे वेगळे गट तयार केले जातील.
लसीकरण उपक्रमातील पहिल्या टप्प्यात 30 कोटी नागरिकांचं लसीकरण करण्याचं केंद्र सरकारचं नियोजन असल्याचं नियमावलीमध्ये सांगितलं आहे.
लसीकरण करून घेण्यासाठी को-विन वेबसाईटवर नागरिकांना नोंदणी करावी लागेल.
यासाठी मतदान ओळखपत्र, आधार कार्ड,वाहन परवाना, पासपोर्ट, पॅन कार्ड यांच्यासारखी 12 पैकी कोणतीही ओळखपत्रं चालू शकतील.
कोरोना विषाणू पसरू लागल्याच्या सुरुवातीच्या काळात आम्ही इशारा दिला होता की, कुठल्याही आजारावरील लस विकसित करण्यासाठी काही वर्षं जातात.
त्यामुळे तातडीने लस मिळेल अशी आशा बाळगू नका.
पण कोरोनाचं संकट सुरू झाल्याच्या दहा महिन्यातच लस देण्यासही सुरुवात झालीय आणि ही लस विकसित करण्यात ज्या कंपन्या पुढे आहेत, त्यांमध्ये बऱ्याच कंपन्या देशांतर्गत आहेत.
आपण यासाठी सुरुवातील ब्रिटनंच उदाहरण घेऊ आणि मग एकूणच लशीच्या व्यवसायाकडे वळूया.
कोरोनाची लस सुरक्षित आहे की नाही,हे कोण आणि कसं ठरवतात?
कोरोनावर एकापेक्षा जास्त 'लशी' असतील?
गुंतवणूकदारांच्या अंदाजाप्रमाणे, यातील दोन कंपन्या म्हणजेच अमेरिकन बायोटेक कंपनी मॉडर्ना आणि जर्मन बायोटेक कंपनी बायो-एन-टेक या पार्टनरशिपमधील कंपन्या अमेरिकेतील फायझरसोबत पुढच्या वर्षी अब्जावधी डॉलरचा व्यापार करतील.
मात्र, हे स्पष्ट नाही की, लस तयार करणाऱ्या कंपन्या याशिवाय आणखी किती रुपयांचा व्यापार करतील.
ज्या पद्धतीने लस बनवण्यासाठी निधीगुंतवला गेलाय आणि ज्या पद्धतीने मोठ्या संख्येत कंपन्या लसनिर्मितीसाठी पुढे आल्या आहेत, त्यावरून तरी वाटतंय की, मोठ्या फायद्याची संधी फार काळापर्यंत राहणार नाही.
लसनिर्मितीत कुणी पैसा गुंतवला आहे?कोरोना आरोग्य संकटानंतर लशीची गरज पाहूनसरकार आणि निधी देणाऱ्या संस्थांनी लसनिर्मितीची योजना आणि चाचण्यांसाठी अब्जावधी पाऊंड्सचा निधी दिला.
गेट्स फाऊंडेशनसारख्या संघटनांनी उघडपणे या योजनांचं समर्थन केलं आहे.
त्याचसोबत अनेकांनी स्वत:हून पुढे येत या योजनांना पाठिंबा दिला.
अलीबाबाचे संस्थापक जॅक मा आणि म्युझिक स्टार डॉली पार्टन यांनीही या योजनांसाठी निधी दिला आहे.
सायन्स डेटा अॅनालिटिक्स कंपनी एअरफिनिटीनुसार, कोरोनाची लस बनवण्यासाठी आणि चाचण्यांसाठी सरकारकडून 6.5 अब्ज पाऊंड्स देण्यात आलेआहेत,तर गैरसरकारी संस्थांकडून 1.5 अब्ज पाऊंड्स देण्यात आले आहेत.
कंपन्यांची स्वत:ची गुंतवणूक केवल 2.6 अब्ज पाऊंड्स इतकीच आहे.
यातील अनेक कंपन्या इतर देशातील निधीवरच अधिक अवलंबूनआहेत.
हेच एक कारण आहे की, मोठ्या कंपन्यांनी लशीच्या योजनांसाठी निधी देण्यात घाई केली नाही.
फायद्याबाबत शंका का?
अशा आपत्कालिन स्थितीत लशीची निर्मिती इतिहासातही कधी फायद्याची ठरली नाही.
लशीच्या संशोधनासाठी बराच वेळ लागतो.
गरीब देशात लशीची अधिक गरज असते, मात्र ते अधिक किंमतीमुळे खरेदी करू शकत नाहीत.
श्रीमंत देशात नियमित विकल्या जाणाऱ्या औषधांमध्ये अधिकचा फायदा कमावला जातो.
झिका आणि सार्स यांसारख्या आजारांसाठी लस बनवणाऱ्या कंपन्यांना मोठं नुकसान सहन करावं लागलं होतं.
तर दुसरीकडे फ्ल्यूसारख्या आजारांसाठी बनवण्यात आलेल्या लशींचा व्यवसाय अब्जावधींचा आहे.
अशा स्थितीत जर कोरोना एखाद्या फ्लूप्रमाणेच राहिला आणि दरवर्षी लस टोचून घेणं आवश्यक असलं, तर मग कंपन्यांना फायदा होऊ शकतो.
मात्र, जी कंपनी सर्वाधिक परिणामकारक लस बनवेल, त्यांच्यासाठीच हे फायद्याचं ठरेल.
आजच्या घडीला सर्वांत स्वस्त लस कोणती आहे?काही कंपन्या जागतिक आरोग्याच्या या संकटसमयी फायदा कमावत असल्याचं दाखवू पाहत नाहीत.
विशेषत: बाहेरून इतका निधी मिळाल्यानंतर.
अमेरिकन औषध निर्माती कंपनी जॉन्सन अँड जॉन्सन आणि ब्रिटनच्या अॅस्ट्राझेनका ऑक्सफोर्ड यूनिव्हर्सिटीस्थित बायटेक कंपनीत एकत्र काम करत आहेत.
या कंपन्यांनी शब्द दिलाय की, ते लशीची किंमत तितकीच ठेवतील, जेवढी आवश्यक आहे.
आजच्या घडीला अॅस्ट्राझेनकाची लस सर्वांत स्वस्त म्हणजे प्रति डोस चार डॉलर (300 रुपये) मध्ये उपलब्ध होईल.
मॉडर्ना लहानशी बायोटेक्नोलॉजीकंपनी आहे.
ही कंपनी अनेक वर्षांपासून RNA लशीमागील तांत्रिक बाबींवर काम करतेय.
या कंपनीच्या प्रति डोसची किंमत 37 डॉलर म्हणजे 2,000 रुपयांहून अधिक आहे.
कंपनीच्या भागधारकांनाही लाभ देण्याचा त्यांचा प्रयत्न आहे.
अर्थात, या किंमतीअंतिम करण्यात आल्यात असंही नाही.
कंपन्या केवळ फायद्याचं पाहतील का?
सर्वसामान्यपणे औषध कंपन्या वेगवेगळ्या देशात वेगवेगळे शुल्क आकारतात.
हे त्या त्या देशांच्या सरकारांवर अवलंबून असतं.
अॅस्ट्राझेनका कंपनीने केवळ या आरोग्य संकटादरम्यान किंमती कमी ठेवण्याचा निर्णय घेतला आहे.
कदाचित पुढच्या वर्षी या लशीच्या किंमतीही वाढण्याची शक्यता नाकारता येत नाही.
हे सर्व कोरोनाच्या संकटावर आधारित आहे.
बार्कलेजमध्ये युरोपियन फार्मास्युटिकलचे प्रमुख एमिली फिल्ड म्हणतात, आता श्रीमंत देशांची सरकारं अधिक किंमती देतील.
ते लशीबाबत इतके उतावीळ आहेत की, कसंही करून त्यांना या आरोग्यसंकटाचा अंत करायचाय.
त्या पुढे म्हणतात, "पुढच्या वर्षी जसजशा बाजारात विविध लशीयेतील, तसतशी स्पर्धा वाढेल आणि लशीचे भावही कमी होत जातील.
"एअरफिनिटीचे चीफ एक्झिक्युटिव्ह बेक हॅनसेन म्हणतात, "आपण खासगी कंपन्यांकडून आशा ठेवायला नको आणि त्यातही ज्या कंपन्या लहान आहेत, दुसरं कुठलंच उत्पादन नाहीय,त्यांच्याकडून तर नकोच.
या कंपन्या फायद्याविना लशी विकतील, अशी आशा ठेवायला नको.
"लहान कंपन्या भविष्यात यशस्वी व्हाव्यात असं वाटत असेल, तर त्यांना जाणीवपूर्वक पाठबळ दिला पाहिजे, असंही त्या सांगतात.
मात्र, काही मानवातावादी कार्यकर्त्यांचं मत वेगळं आहे.
सध्याचं आरोग्य संकट पाहता, ही नेहमीसारखं व्यापाराची वेळ नाही, असं त्यांचं म्हणणं आहे.
कंपन्यांनी लसनिर्मितीचं तंत्र सर्वांना सांगितलं पाहिजे?
सध्याची स्थिती पाहता लस बनवणाऱ्या कंपन्यांनी इतर देशांना लसनिर्मितीचं तंत्र सांगितलं पाहिजे, असंही काही लोकांचं म्हणणं आहे.
जेणेकरून भारत आणि दक्षिण आफ्रिकेसारखे देश आपापल्या देशांमध्य डोस तयार करतील.
कोरोना लस मेडीसीन्स लॉ अँड पॉलिसीच्या एलेन टी होएन म्हणतात, पब्लिक फंडिंग मिळवण्यासाठी ही एक अट असायला हवी.
"जेव्हा कोरोनाची सुरुवात झाली, तेव्हा मोठ्या कंपन्यांनी लशीबाबत तितकी उत्सुकता दाखवली नव्हती.
मात्र, जेव्हा सरकार आणि संस्थांनी निधीसाठी पुढाकार घेतला, तेव्हा या कंपन्यांनी लशीवर काम करण्यास सुरुवात केली.
लशीचा फायदा मिळवण्याचा अधिकार त्यांच्याकडे का असावा, हे कंपन्यांना समजत नाही.
पुढे मग हे संशोधन या कंपन्यांची खासगी मालमत्ता बनून जाते," असंही होएन म्हणतात.
बौद्धिक स्तरावर काहीजण लशीबाबत काही गोष्टी एकमेकांना सांगत आहेत.
मात्र, हा काही पर्याय नाहीय.
फार्मा कंपन्या मोठा फायदा कमावतील?
सरकारने कोरोना लशीच्या खरेदीचं आधीच जाहीर केल्यानं या कंपन्या मोठ्य प्रमाणात लशी तयार करतील, यात शंका नाही.
ज्या कंपन्या श्रीमंत देशांना लशी विकतील, त्यांच्याकडून चांगल्या नफ्याचीही अपेक्षा करतील.
लशीचे डोस दिल्यानंतर ती किती परिणामकारक ठरतेय, यावरच पुढील वितरण आणि विक्री अवलंबून असेल.
त्यामुळे एमिली फिल्ड सांगतात, लशीद्वारे फायदा कमावणं सुद्धा 'अस्थिरच' आहे.
जरी कुणी लशीचं तंत्रएकमेकांना सांगत नसले, तरी देशात एकाचवेळी जवळपास 50 प्रकारच्या लशी बनवल्या जात आहेत आणि क्लिनिकल ट्रायलच्या प्रक्रियेत सुद्धा पोहोचल्या आहेत.
एमिली फिल्ड म्हणतात, "आगामी दोन वर्षांत असं होऊ शकतं की, बाजारात 20 लशी असतील.
अशावेळी मग लशीद्वारे जास्त किंमत वसूल करणं कंपन्यांनाही शक्य होणार नाही.
"सरकारने कोरोनापासून सुरक्षेसाठी, बचावासाठी ज्याप्रकारे रणनिती बनवल्या आहेत, तशाच आता लशीसाठीही बनवायला हव्यात, असं एअरफिनिटीच्या हॅनसॅन म्हणतात.
कोरोना व्हायरसविरुद्ध लढण्यासाठी विविध लशी जगभरात उपलब्ध झालेल्या आहेत.
पण आपल्या शरीरात अशा प्रकारची अनोळखी लस टोचून घेण्यास काहींना भीतीही वाटते.
मग लस सुरक्षित आहे की नाही आणि असल्यास ते कोण ठरवतं, याचा आढावा बीबीसीनंघेतला आहे.
लस सुरक्षित आहे का, हे कसं ओळखायचं?
कोणतीही नवी लस किंवा उपचार यांच्या चाचणी आधी शास्त्रज्ञांकडून विचारला जाणारा सर्वात महत्त्वाचा पहिला प्रश्न म्हणजे, लस सुरक्षित आहे किंवा नाही?
माणसावर लशीचा वापर करण्याआधी प्रयोगशाळेत विविध प्रकारचे प्रयोग करण्यात येतात.
प्रयोगशाळेत आधी पेशींवर चाचणी केली जाते.
त्यानंतर प्राण्यांवर आणि नंतर मानवावर त्याचा प्रयोग होतो.
सुरक्षिततेबाबत इतर कोणताही धोका नसेल तरच ही लस पुढच्या टप्प्यात जाते.
कोरोना लसचाचणी किती महत्वाची?
प्रयोगशाळेतील लशींची सुरक्षितता चांगली असेल तर ही लस प्रभावी आहे किंवा नाही, याची तपासणी शास्त्रज्ञ करू शकतात.
त्यानंतरच मोठ्या प्रमाणात स्वयंसेवकांवर लशीचीचाचणी घेण्यात येते.
कोव्हिडसाठीची लस घेतल्यानंतरही कोरोना संसर्ग होऊ शकतो का?
त्यातील अर्ध्या लोकांना लस दिली जाते, तर अर्ध्या लोकांना डमी लस देण्यात येते.
पण कोणत्या गटाला कोणती लस देण्यात याबाबत शास्त्रज्ञ जाहीर करत नाही.
प्रत्येकाची तपासणी स्वतंत्रपणे केली जाते.
त्याचे परिणाम तपासले जातात.
कोव्हिडवरील लस ही अत्यंत वेगाने बनवण्यात आली आहे.
पण या लशीने कोणताही टप्पा वगळलेला नाही, हे विशेष.
ऑक्सफोर्ड/अॅस्ट्रोझेनेका कोव्हिड लशीची चाचणी करताना हजारो स्वयंसेवकांपैकी एक जण मृत्यूमुखी पडला होता.
या घटनेचा तपास करून कारण जाणून घेण्यासाठी लशीची मोहीम तात्पुरती स्थगित करण्यात आली होती.
त्या मृत्यूचा लशीसोबत कोणताच संबंध नाही, हे लक्षात आल्यानंतरच लशीची चाचणी पुन्हा सुरू करण्यातआली.
लस किंवा उपचाराला कोण मंजुरी देतं?
संबंधित देशाच्या सरकारमधील औषध आणि वैद्यकीय उत्पादनांवर देखरेख ठेवणाऱ्या समितीकडून लशीला मंजुरी मिळत असते.
लस सुरक्षित आणि प्रभावी असल्याची खात्री करूनच ही मंजुरी देण्यात येते.
मंजुरीनंतरही लशीबाबत प्रयोग सुरू असतात.
लशीचे इतर गंभीर दुष्परिणाम तर नाहीत ना, भविष्यात त्यामुळे इतर काही समस्या निर्माण होण्याची तरी शक्यता नाही, या बाबी तपासणं सतत सुरू असतं.
कोरोना लसलसीकरण झालेल्या व्यक्तीला लशीचे दुष्परिणाम जाणवले अथवा त्याबाबत शंका आली तर तो लससंबंधित समितीशी संपर्क साधू शकतो.
कोव्हिड लशीत काय महत्त्वाचं?
सध्या कोव्हिडवरील अनेक लशींची निर्मिती प्रगतीपथावर आहे.
त्यापैकी काही लशींमध्ये कोरोना व्हायरसचं कमकुवत स्वरुप आहे.
ऑक्सफोर्ड-अॅस्ट्रोझेनेका लशीत एका निरुपद्रवी व्हायरसचं स्वरुप बदलून त्याची कोरोना व्हायरस (Sars-CoV-2) प्रमाणे रचना करण्यात आली आहे.
फायझर/बायोएनटेक आणि मॉडर्ना यांच्या लशी व्हायरसच्या जेनेटिक कोडचा वापर लस बनवण्यासाठी करतात.
त्यांना mRNA लशी असं संबोधण्यात येतं.
कोरोना लसते मानवी पेशींचं स्वरूप बदलत नाही.
मानवी शरिरात कोव्हिडबाबतची प्रतिकारशक्ती निर्माण करण्यासाठी ते मदत करतात.
काही कोव्हिड लशींमध्ये कोरोना व्हायरसची प्रथिनं वापरण्यात येतात.
लस अधिक प्रभावी बनवण्यासाठी काही लशींमध्ये अॅल्युमिनिअम किंवा त्यासारखे इतर घटकही वापरलेजातात.
लशीमुळे मी आजारी पडू शकतो?
हे घटक कमी प्रमाणात घेतल्यानंतर ते आपल्यासाठी धोकादायक ठरू शकतील, याचे कोणतेच पुरावे सध्या उपलब्ध नाहीत.
लशींमुळे तुम्हाला आजार होत नाही.
उलट लशींमुळे आपली प्रतिकारशक्ती अधिक बळकट होण्यासाठी मदत होते.
आजाराचा संसर्ग झाल्यास पूर्वी झालेल्या लसीकरणाचा आपल्याला फायदा होतो.
संबंधित आजाराचा हल्ला परतवून लावण्यास मदत होते.
काही व्यक्तींमध्ये लसीकरणानंतर आजाराची सौम्य लक्षणं दिसतात.
स्नायू दुखणं, ताप येणं, अशी लक्षणंही दिसतात.
कोरोना लसपण असं होणं सामान्य आहे.
लसीकरणानंतर आपल्या शरिराने दिलेली ती प्रतिक्रिया असते.
लशीची अॅलर्जी होण्याचा प्रकारही दुर्मीळआहे.
कोणत्याही मंजूर लशीतील घटकांची यादी आपल्याला देण्यात येते.
सोशल मीडियावर लशींबाबत पसरवण्यात येणाऱ्या अफवांपासून आपण दूर राहिलं पाहिजे.
या कोणत्याच दाव्यांना शास्त्रीय आधार नसतो.
कोव्हिड होऊन गेलेल्यांनी लस घ्यावी का?
कोरोनाची लागण होऊन गेलेल्या रुग्णांना ही कोव्हिडची लस घेता येते.
कोव्हिड होऊ गेल्यानंतर 3 महिन्यांनी लस घ्यावी, असं भारत सरकारने म्हटलंय.
या रुग्णांमध्ये नैसर्गिक रोगप्रतिकारशक्ती असली तरी जास्त काळ ती स्मरणात राहील याची शक्यता कमी आहे.
त्यामुळे अधिक सुरक्षिततेसाठी लसीकरण करून घेतलेलंच बरं.
लशींसाठी प्राण्यांची कत्तल?
काही लशी बनवण्यासाठी लशींची प्राण्यांचा वापर केला जातो.
शिंगल लस आणि लहान मुलांना देण्यात येणाऱ्या नेझल फ्लू लशीत डुक्करांच्या जिलेटीनचा अंश असतो.
काहीलशीं कोंबडीच्या अंड्यात किंवा त्यांच्या एम्ब्रियोच्या मदतीने बनवल्या जातात.
कोरोना व्हायरसवरील शेकडो लसी सध्या निर्मितीच्या मार्गावर आहेत.
लस बनवण्यासाठीच्या प्रयोगादरम्यान कशा प्रकारचे घटक वापरले जात आहेत, याबाबतची माहिती अद्याप उपलब्ध नाही.
पण बहुतांश कोव्हिड लशी या शाकाहारी किंवा व्हीगन पद्धतीने बनवण्यात आलेल्या असतील, असं तज्ज्ञांचं मत आहे.
सर्वांचं लसीकरण झाल्यानंतर पुढे काय?
लस ही कोणत्याही गंभीर आजारापासून संरक्षण मिळवण्यासाठी अत्यंत फायदेशीर ठरते, याचे शास्त्रीय पुरावे आपल्याकडे उपलब्ध आहेत.
कोरोनावर लस आल्यास लोक आजारी पडण्यापासून, लोकांचे जीव जाण्यापासून त्यांना वाचवता येऊ शकतं.
कोरोना लस सर्वप्रथम जास्त धोका असलेल्या रुग्णांना लस देण्यात येईल.
वयस्कर व्यक्तींना ही लस आधी देण्याचं नियोजन करण्यात येऊ शकतं.
कोरोनाचा प्रसार ही लस किती थांबवू शकेल, याबाबतची माहिती अद्याप उपलब्ध नाही.
लसीमुळे प्रसारही थांबणार असेल, तर कोरोना व्हायरसचा समूळ नायनाट करण्यासाठी लस अत्यंत उपयोगी ठरू शकते.
आपल्याकडे कोरोना व्हायरसची लस आधीपासूनच उपलब्ध आहे, अशी कल्पना करा.
अशा स्थितीत ही लस जगभरात इतक्या मोठ्या लोकसंख्येपर्यंत कशी पोहोचवावी, हा प्रमुख प्रश्न निर्माण होईल.
कोरोना व्हायरसचा सर्वाधिक धोका डॉक्टर, नर्स आणि इतर आरोग्यकर्मचाऱ्यांना आहे.
त्यामुळे त्यांना सर्वप्रथम संरक्षण देणं अशा वेळी महत्त्वाचं ठरतं.
त्याशिवाय वृद्ध व्यक्तींनाही कोरोनाचा जास्त धोका आहे.
त्यामुळे कोरोना व्हायरसचं लसीकरण हे काम इतकं सोपंसुद्धा नाही.
कॅनडाच्या ग्लुलेफ विद्यापीठात व्हॅक्सिनोलॉजीच्या प्राध्यापक श्यान शरीफ सांगतात, "आमच्याकडे वृद्ध व्यक्तींसाठी बनवलेल्या लशींची संख्या अत्यंत कमी आहे.
गेल्या 10 वर्षांत आपण बहुतांश लशी या लहान मुलांचा विचार करूनच बनवल्या आहेत.
फक्त गजकर्णावरची लसच 70 पेक्षा जास्त वयाच्याव्यक्तींसाठी बनवण्यात आली आहे.
"कोरोनावाचा - युरेका! कोरोनावर प्रभावी औषध सापडलं, डेक्सामेथासोनकडून WHO ला पण आशावाचा-कोरोना व्हायरसची लक्षणं आढळली तर तुम्ही पुढे काय कराल?
वाचा- मुंबई, महाराष्ट्र, भारत आणि जगात कोरोनाचेआज किती रुग्ण?
वाचा-सीरम इन्स्टिट्यूटला लशीची चाचणी पुन्हा सुरू करायला परवानगीवाचा- कोरोना व्हायरसचं संकट टाळण्यासाठी कोणते उपाय उपलब्ध आहेत?
लाईनमेनिन्जायटिस आणि पॅपिलोमा व्हायरस यांच्यासारख्या काही आजारांवरची लस तरुणांचा विचार करून बनवण्यात आली आहे.
पण मुळात लशी या लहान मुलांचाच विचार करून बनवल्या जातात.
रोगप्रतिकारशक्ती क्षीण होणं शरीफ यांच्या मते, "लहान मुलांशी संबंधित आजारांबाबत आपल्याला पुरेशी माहिती आहे.
पण तरूण किंवा वृद्ध व्यक्तींचा विचार केल्यास याबाबत आपल्याला जास्त अनुभव नाही.
"वृद्धांना लस देणं अवघड का आहे?
या प्रश्नाचं उत्तर मिळवण्यासाठी आपल्याला वृद्धांच्या शरीरातील प्रतिकारशक्ती समजून घ्यावी लागेल.
शरीफ याबाबत सांगतात, "वृद्ध व्यक्तींमद्ये इम्युनोसेनेसेंस म्हणजेच प्रतिकारशक्ती क्षीण होण्याचा धोका असतो.
शरीराच्या इतर अवयवांप्रमाणेच आपल्या रोगप्रतिकारशक्तीमध्येही वृद्धत्वाची लक्षणं दिसू शकतात.
वयानुसार आपल्या अनेक पेशी त्यांचं काम योग्य प्रकारे करू शकत नाहीत.
प्रतिकारशक्तीची रचना अत्यंत गुंतागुंतीची असते.
यामध्ये अनेक पेशी एकमेकांसोबत मिळून काम करत असतात.
या यंत्रणेतील एक जरी पेशी योग्य प्रकारे काम करत नसल्यास संपूर्ण रोगप्रतिकारशक्तीवर परिणाम होतो.
"साधारणपणे,एखाद्या विषाणूचा संसर्ग झाल्यास आपल्या रोगप्रतिकारशक्तीची पहिली फळी त्या विषाणूवर हल्ला चढवते.
श्वसनाशी संबंधित आजारांमध्ये हे काम फुफ्फुस, श्वसननलिका किंवा नाकाच्या मदतीने केलं जातं.
पांढऱ्या पेशी किंवा मॅक्रोफेजेस हे विषाणूंवर हल्ला करून त्यांना नष्ट करण्याचं काम करतात.
मॅक्रोफेजेस संबंधित विषाणूला नष्ट करून ही माहिती इतर प्रतिकारपेशींना देतात.
त्यांना 'टी-सेल' असं संबोधलं जातं.
हे पेशी प्रतिकारशक्तीच्या स्मरणशक्तीप्रमाणे काम करतात.
पुढच्या वेळी हा विषाणू शरीरात घुसल्यास त्याची माहिती या 'टी-सेल्स' प्रतिकारशक्तीला देतात.
अशा स्थितीत पहिली फळी अधिक क्षमतेने काम करते.
प्रतिकारशक्ती कशी काम करते?
टी-सेल्स अनेक प्रकारच्या असतात.
किलर टी-सेल सायटोटॉक्सिन आपल्या शरीरातील संसर्ग झालेल्या पेशींवरहल्ला करून विषाणूंना नष्ट करण्याचं काम करतात.
तसंच या विषाणूंचा संसर्गाचा वेगही कमी करण्याचं काम ते करतात.
हेल्पर टी-सेल, बी-सेलची मदत करतात.
ही थोडी वेगळ्या प्रकारची प्रतिकारशक्ती यंत्रणा आहे.
बी-सेल स्वतः विषाणूंशी लढू शकतात.
पण योग्य प्रकारे काम करण्यासाठी त्यांना टी-सेलची गरज भासते.
बी-सेल अँटीबॉडी तयार करतात.
पण सर्वात कार्यक्षम अँटीबॉडी बनवण्यासाठी त्यांना टी-सेलसोबत एका गुंतागुंतीच्या प्रक्रियेतून जावंलागतं.
एखाद्या विषाणूच्या संपर्कात आल्यानंतर सर्वप्रथम आपल्या प्रतिकार शक्तीला प्रभावी अँटीबॉडीचं उत्पादन करण्यास प्रेरित करणं हाच लसीकरणाचा मूळ उद्देश आहे.
वृद्धांचं वय जास्त असल्या कारणाने या सर्व पेशींमध्ये असलेलं नाजूक संतुलन बाधित होत असल्याने विषाणूतज्ज्ञांना लसीकरणाबाबत समस्या निर्माण होत आहेत.
वृद्धांची प्रतिकारशक्ती कशी असते?
इन्सब्रुक विद्यापीठातील बिरट्ज वेनबर्गर सांगतात, "ते सायटोकाईन्सच्या (पेशींमधील संवादासाठी मदत करणारी प्रथिनं) एका वेगळ्या प्रकारच्या सेटचं उत्पादन करतात.
पेशींपैकी कोणीही स्वतंत्रपणे काम करत नाही, हे आपण लक्षात घ्यायला हवं.
"मॅक्रोफेजेस योग्य प्रकारे काम करत नसतील, तर टी-सेल नीट सक्रीय होणार नाही.
बी-सेलच्या पेशींना कमी मदत मिळेल.
त्यामुळे अँटीबॉडी बनवण्याचा प्रक्रियेत बाधानिर्माण होतील.
वेनबर्गर यांच्या मते, "आपल्याला प्रतिकारशक्ती यंत्रणेतील वेगेवेगळ्या भागांना एकत्ररित्या काम करण्यासाठी तयार करायचं आहे.
"शरीफ सांगतात, "आपल्याकडे अनुकूल प्रतिकारशक्ती प्रणातील बी-सेल आणि टी-सेलची मर्यादित संख्या आहे.
काळानुसार, त्यातील काही भाग कमी कमी होत जातो.
उतारवयात या गोष्टींमुळे आपल्याला समस्या येतात.
त्यामुळेच नव्या विषाणूंचा सामना झाल्यानंतर आपली प्रतिक्रिया मर्यादित स्वरूपात असते.
जाणकारांच्या मते,इम्यूनोसेनेसेंसचा प्रभाव सर्व लोकांमध्ये एकसारखा दिसत नाही.
काही लोकांमध्ये रोगप्रतिकारशक्ती वाढत्या वयासोबत वाढीस लागते.
शरीफ सांगतात, "आपण आपल्या जीवनात असंख्य विषाणूं किंवा बॅक्टेरियांचा सामना करतो.
त्यांची आपल्याकडे स्मरणशक्ती असते.
म्हणजेच आपल्या रोगप्रतिकारशक्तीला त्याची माहिती असते.
या विषाणूंशी लढणं आपल्याला वय झालं तरी अवघड जात नाही.
"पण कोरोना व्हायरस हा नवीन विषाणू आहे.
त्याची माहिती आपल्या शरीराला अद्याप नव्हती.
यामुळेचसध्या कोव्हिड-19 वरील उपचार आणि लस यासंदर्भात अनेक संशोधन केले जात आहेत.
सध्या तरी सर्वात जास्त अपेक्षा डेक्सामेथासोन औषधाकडून आहे.
ऑक्सिजन सपोर्टवर असलेल्या लोकांचा मृत्यूदर यामुळे कमी होईल.
याचा वापर करण्यास ब्रिटन आणि जपानमध्ये परवानगी देण्यात आली आहे.
अमेरिकेचे राष्ट्राध्यक्ष डोनाल्ड ट्रंप यांनासुद्धा हे औषध देण्यात आलं होतं.
सध्या, अमेरिकेत आणीबाणीच्या उपयोगासाठी पाच औषधांना मंजुरी देण्यात आली आहे.
यामध्ये कोणत्याच औषधाला वैद्यकीय चाचणीनंतरFDA ची मंजुरी मिळाली नव्हती.
यांचा वापर फक्त गंभीर रुग्णांमध्ये अपवादात्मक स्थितीत करण्याची सूचना आहे.
कोव्हिड-19 झाल्यामुळे रुग्णालयांमध्ये दाखल असलेल्या वृद्ध व्यक्तींना या संशोधनाचा लाभ होऊ शकतो.
पण कोरोनाची लस येण्यास आणखी बराच कालावधी लागू शकतो.
तरीसुद्धा वरील औषधांमुळे एक आशेचा किरण दिसत आहे.
कोरोना व्हायरसशी सध्या संपूर्ण जग लढतंय.
जगभरातील शास्त्रज्ञ, संशोधक कोरोनावर मात करण्यासाठी औषधांचा शोध घेत आहेत.
अशातच जगभरात गेल्या काही दिवसांपासून डेक्सामेथासोनची चर्चा सुरू झालीय.
तज्ज्ञांच्या मते, कोरोना व्हायरसच्या जीवघेण्या लढाईत डेक्सामेथाझोन अत्यंत उपयुक्त औषध ठरतंय.
डेक्सामेथासोन स्वस्त आणि सर्वत्र उपलब्ध होऊ शकतं, असं औषध आहे.
डेक्सामेथासोन प्रभावी?
कोरोनासारख्या गंभीर साथीनं ग्रासलेल्यांचे जीव वाचवण्यासाठी हे औषध महत्त्वाचं ठरू शकतं.
कोरोना व्हायरसवर मात करण्यासाठी ज्या औषधांच्या चाचणी घेतल्या जात आहेत, त्यात डेक्सामेथाझोन सुद्धा आहे.
डेक्सामेथासोन गुणकारक ठरेल का, हे या चाचण्यांमधून तपासलं जातंय.
लाईनदरम्यान, जागतिक आरोग्य संघटनेलाही या औषधाकडून आशा आहेत.
या औषधाच्या वापराबद्दल जागतिक आरोग्य संघटनेचे महासंचालक ट्रेडोस गेब्रेयासेस यांनी म्हटलं की, हे एक स्टेरॉईड आहे.
गंभीर आजार असलेल्या रुग्णांमध्ये याऔषधाच्या वापराचे चांगले परिणाम दिसून आले आहेत.
त्यांनी म्हटलं, की WHO ला मिळालेल्या प्राथमिक माहितीनुसार ज्या रुग्णांना ऑक्सिजनची आवश्यकता असते, त्या रुग्णांमध्ये या औषधाच्या वापरामुळे मृत्यूचा धोका एक पंचमाश कमी झालं आहे.
कोरोनामुळे व्हेंटिलेटर आणि ऑक्सिजनवर असलेल्या रुग्णांच्या मृत्यूचा धोका डेक्सामेथासोन औषधानं काही प्रमाणात कमी केलाय.
कोरोनाचा उद्रेक झाल्याच्या सुरुवातीपासूनच यूकेमध्ये डेक्सामेथासोनचा वापर केला गेला असता, तर सुमारे पाच हजारांपर्यंत जणांचे जीव वाचू शकले असते, असं संशोधकांचं म्हणणं आहे.
शिवाय, सर्वाधिक कोरोनाग्रस्त रुग्ण असलेल्या गरीब देशांना याचा खूप फायदा होऊ शकला असता.
कोरोना व्हायरसचे 20 पैकी 19 रुग्ण हॉस्पिटलमध्ये भरती न होताच बरेहोत आहेत.
हॉस्पिटलमध्ये भरती झालेल्यांपैकीही बहुतांश जण बरे होत आहेत.
मात्र, त्यांना ऑक्सिजन किंवा व्हेंटिलेटरची गरज भासतेय.
या हाय-रिस्क रुग्णांना डेक्सामेथासोन गुणकारी ठरत असल्याचे दिसून येतेय.
डेक्सामेथाझोन शरीरावरील सूज कमी करण्यासाठी डेक्सामेथासोन या औषधाचा वापर होतो.
शरीर ज्यावेळी कोरोना व्हायरसशी लढा देत असतं, त्यावेळी रोगप्रतिकारक शक्ती ओव्हरड्राईव्हमध्ये जाते.
अशावेळी डेक्सामेथासोन शरीरारचं नुकसान थांबवण्यासही मदत करतं.
शरीराच्या अति-प्रतिक्रियेला'सायटोकाईन स्टॉर्म' म्हणतात.
हे घातक असतं.
ऑक्सफर्ड विद्यापीठाच्या एका चाचणीत हॉस्पिटलमधील 2,000 रुग्णांना डेक्सामेथासोन औषध देण्यात आलं आणि त्यांची तुलना हे औषध न दिलेल्या 4,000 जणांसोबत करण्यात आली.
व्हेंटिलेटरवर असलेल्या रुग्णांच्या मृत्यूच्या धोक्यात 40 टक्के ते 28 टक्के घट झाली.
ऑक्सिजनवर असलेल्या रुग्णांच्या मृत्यूच्या धोक्यात 25 टक्के ते 20 टक्के घट झाली.
मुख्य संशोधक प्रा. पीटर हॉर्बी यांच्या मते, "आतापर्यंत हे एकमेव औषध आहे, ज्यामुळे मृत्यूदर कमी झालाय आणि तेही अत्यंत लक्षणीयरीत्या.
ही अत्यंत महत्त्वाची प्रगती आहे.
"बीबीसीचे आरोग्य प्रतिनिधी फर्ग्युस वाल्श यांचं विश्लेषण डेक्सामेथासोन हे पहिलं प्रमाणित औषध आहे ज्यामुळे कोव्हिडच्या मृत्यूचं प्रमाण कमी होऊ शकतं.
यावरक्लिनिकल ट्रायल झाल्या आहेत.
तसं पाहायला गेलं तर हे औषध नवं नाही.
थोडंसं महाग आहे पण स्टेरोईडस् इतकीच याची किंमत आहे.
ही आपल्यासाठी नक्कीच आनंदाची बाब आहे.
याचा फायदा जगभरात कोरोनाविरोधात लढत असणाऱ्या रुग्णांना लगेच होऊशकतो.
डेक्सामेथासोनचा वापर 1960 पासून केला जात आहे.
संधीवात आणि अस्थम्याच्या रुग्णांवर हे औषध वापरलं जातं.
व्हेंटिलेटरवर जाणारे निम्मे पेशंट दगवतात.
अशा वेळी हे औषध जीवनदायी ठरू शकतं.
अतिदक्षता विभागात भरती करण्यात आलेल्या रुग्णांना हे औषध सलाइनद्वारे दिलं जातं आणि ज्यांची प्रकृती थोड्या प्रमाणात स्थिर आहे त्यांना तोंडावाटेही दिलं जातं.
रेमडेसिव्हिर नंतर प्रथमच दुसरं औषध हे कोव्हिडवर परिणामकारक असल्याचं सिद्ध झालं आहे.
कोरोना व्हायरसच्या लक्षणांवर हे औषध प्रभावीरीत्या काम करतं.
कोव्हिडची लक्षणं 15 दिवसांवरून 11 दिवसांवर आणण्यात या औषधाला यश मिळालं आहे पण याने मृत्यू टाळता येतोच असं खात्रीशीररीत्या सांगता येत नाही.
पहिली लाट येऊन गेली.
दुसरी लाट त्सुनामीसारखी पसरली.
कोरोना संसर्ग शहरांची सीमा ओलांडून गावा-खेड्यात, ग्रामीण आदिवासी पाड्यापर्यंत पोहोचला.
महाराष्ट्रात एकच हाहा:कार उडाला.
पण, ठाणे जिल्ह्यातील, 'कळभोंडे' गावाची वेस कोरोना व्हायरस तब्बल 430दिवस ओलांडू शकलेला नाही.
गावकऱ्यांची इच्छाशक्ती आणि कडक नियमांपुढे कोरोनाचं काहीच चाललं नाही.
22 मार्च 2020 ला देशात जनता कर्फ्यू घोषित झाला.
तेव्हापासून, कळभोंडे गावात एकही कोरोना रुग्ण आढळून आला नाहीये.
हे कसं शक्य झालं?
कोरोनासंसर्ग झपाट्याने पसरत असताना या गावाने काय केलं?
कोरोना नसलेल्या गावाची गोष्ट.
आपण वाचणार आहोत.
उद्धव ठाकरे यांनी कौतुक केलेले सरपंच ऋतुराज देशमुख यांनी गाव कोरोनामुक्त कसं केलं?
हिवरेबाजारचा कोरोनामुक्ती पॅटर्न आहे तरीकाय?
'कोरोनामुळे आमच्या गावात दररोज एक जण मरतोय'कुठे आहे कळभोंडे गाव?
अहमदनगर जिल्ह्यातील कुलंग गडाच्या पायथ्याशी, डोंगररांगांच्या कुशीत वसलेलं कळभोंडे, मुंबईपासून शंभर ते सव्वाशे किलोमीटर दूर आहे.
तिन्ही बाजूंनी डोंगर असल्याने, या गावात पोहोचण्यासाठी फक्त एकच मुख्य मार्ग आहे.
आदिवासी बहुल या गावात 200 च्या आसपास घरं असून, लोकसंख्या 1000 च्या घरात आहे.
कळभोंडेया गावातील 98 टक्के लोक शेतमजुरी करतात.
काही शेतीच्या कामासाठी नाशिक आणि नगरला जातात.
भात या गावातील लोकांचं प्रमुख पीक.
पण, लॉकडाऊनमध्ये हातचं काम गेलं आणि गावाबाहेर कामासाठी गेलेले युवक घराकडे परत येऊ लागले.
गावाबाहेरून येणाऱ्यांना वेशीवर थांबवलं ग्रामसेवक प्रशांत मार्के सांगतात, "गावकऱ्यांमध्ये याआजाराची भीती होती.
त्यामुळे गावकऱ्यांनी बाहेरून येणाऱ्यांना गावच्या वेशीवरच थांबवण्याचा निर्णय घेतला.
"गावात परतणाऱ्यांसाठी जणू गावाने गावबंदी केली होती.
पण, हा निर्णय सोपा नव्हता.
उपसरपंच, बारकू मंगावीर म्हणतात, "सर्व गावकरी एकत्र आले.
महिलांना याचं महत्त्व समजावून सांगण्यात आलं.
आम्हाला गावात रहाणाऱ्या लोकांच्या आरोग्याची काळजी होती.
"अत्यावश्यक असल्याशिवाय लोकांना गावात घ्यायचं नाही, असं ठरवण्यात आलं.
पण, मग गावात परतणाऱ्यांच काय?
त्यांना कुठे ठेवायचं?
यावरगावकऱ्यांनी एक शक्कल लढवली.
वेशीवर बांधल्या झोपड्या ऐव्हाना, हातचं काम सुटलेले युवक गावी परतण्याची चाहूल गावकऱ्यांना लागली.
काहींना गावकऱ्यांनी फोन करून आता गावात येऊ नका, असंही सांगतिलं.
पण, गावात परतणाऱ्यांचा प्रश्न अजूनहीसुटलेलानव्हता.
गावाबाहेर थांबवायचं पण कुठे?
दुर्गम आदिवासी भाग असल्याने गावात क्वॉरेन्टाईन सेंटर किंवा विलगीकरण कक्ष असणं शक्यच नव्हतं.
क्वारंटाईन झोपडी उपसरपंच बारकू मंगवीर म्हणतात, "बाहेरून आलेल्यांमुळे गावात संसर्ग वाढू नये या हेतूने, गावाच्या वेशीवर, गावापासून दूर, नदी-नाल्याच्या काठावर झोपड्या बांधण्यात आल्या.
या झोपडीत बाहेरून आलेल्या प्रत्येकाला 14 दिवस ठेवण्यात आलं.
"गावातील लोकांना क्वॉरेन्टाई हा शब्द फारसा कळत नसावा.
पण, बाहेरून आलेल्यांना वेगळं ठेवा या सूचनात्यांना एका झटक्यात समजल्या.
ज्यांना लक्षणं नव्हती त्यांना 14 दिवसानंतर गावात घेण्यात आलं," बारकू मंगवीर पुढे म्हणतात.
मी 14 दिवस झोपडीत राहीलो"गावकऱ्यांनी गावाच्या वेशीवर, गावापासून एक-दोन किलोमीटर लांब चार ते पाच ठिकाणी, बाहेरून आलेल्या लोकांना रहाण्यासाठी झोपड्या बांधल्या.
शेतमजूरीचं काम करणाऱ्या प्रकाश भगत यांनाही गावात परतल्यानंतर 14 दिवस झोपडीत काढावे लागले.
ते म्हणतात, "सर्व गावकऱ्यांनी नियम केला होता.
बाहेरगावी असलेल्यांनी 14 दिवस गावाबाहेर झोपडीतरहायचं.
मी देखील 14 दिवस राहिलो.
गावाने घेतलेला निर्णय गावकऱ्यांच्या आरोग्यासाठी महत्त्वाचा होता.
14 दिवस बाहेर राहिल्यानंतर काहीच लक्षणं दिसली नाहीत.
त्यामुळे गावात येण्याची परवानगी मिळाली.
"गावाबाहेर रहावं लागलं याचा राग नाही.
लोकांनाहा आजार माहिती नव्हता.
आपल्यापासून दुसऱ्यांना संसर्ग होऊ नये, या काळजीपोटी बाहेरून आलेल्यांना थोडे दिवस गावाबाहेर ठेवण्यात आलं.
कळभोंडे कशी आहे क्वॉरेन्टाईन झोपडी?
गावाच्या वेशीवरील ही झोपडी गावकऱ्यांचं क्वॉरेन्टाईन सेंटर आहे.
याचंबांधकाम विटा किंवा सिमेंटचं नाही.
ही क्वॉरेन्टाईन झोपडी लाकडं आणि रानात मिळणाऱ्या गवतापासून बनवण्यात आलीये.
रात्री झोपता यावं म्हणून जमीन शेणाने सारवण्यात आली आहे.
तर, बाहेरूनही शेणाने झोपडी सारवलेली पहायला मिळाली.
प्रकाश पुढेसांगतात, "बाहेरून आलेले चार-पाच लोक एकत्र होतो.
रानभाज्या आणि कंदमुळं खाल्ली.
'ही झोपडी झाडाच्या सावलीला आणि पाण्याजवळ बांधण्यात आलीये.
जेणेकरून लोकांना त्रास होणार नाही," असं बारकू मंगवीर म्हणतात.
क्वारंटाईन झोपडीफोटो कॅप्शन,क्वारंटाईन झोपडी गावात शेतीची कामं सुरू झाली आहेत.
पेरणीच्या कामाची लगबग दिसत होती.
हातात फावडं, आर घेऊन महिला आणि पुरुष शेतात राबत होते.
उपसरपंच बारकू मंगवीर सांगतात, "मजुरीसाठी लोक बाहेर गेले तर अजूनही काळजी घेतो.
शेतात काम संपल्यानंतर त्यांना थेट गावात आणून सोडा असं मालकाला सांगतो.
जेणेकरून लोकांच्या संपर्कात ते जास्त येणार नाहीत.
शेतीची कामं सुरू असल्यामुळे 100 टक्के लोक सद्यस्थितीत गावातच आहेत.
त्यामुळे या क्वॉरेन्टाईन झोपडीचा वापर शेतात राबून झाल्यानंतर काही वेळ आराम करण्यासाठी करण्यात येतोय.
"गावकऱ्यांना मलाही गावात येऊ दिलं नाही"कोरोना संसर्गाच्या पहिल्यात लाटेत संक्रमण होण्याच्या भीतीने कळभोंडेच्या गावकऱ्यांनी गावात येणारा एकमेव मुख्य रस्ता बंद केला.
बारकू मंगवीर म्हणतात,"बाहेरून येणाऱ्या गाड्या पूर्ण बंद केल्या.
रस्त्यावर लाकडं टाकून रस्ता बंद केला होता.
"याचा फटका ग्रामसेवक प्रशांक मार्के यांनादेखील बसला.
ते सांगतात, मलाही गावाच्या रस्त्यावरून परत जावं लागलं होतं.
"सरपंच म्हणाले, तुम्ही बाहेरून येत असल्यानेगावातील लोकांच्या मनात भीती आहे.
आजार पसरण्याची भीती लोकांमध्ये आहे.
तुम्ही गावात येऊ नका.
"त्यानंतर गावातील लोकांची समजूत काढण्यात आली.
"गावबंदीकरून चालणार नाही.
गावातून बाहेर येणाऱ्यांवर निर्बंध घातले.
त्यांच्यावर लक्ष ठेवलं तरगावात संसर्ग पसरणार नाही.
"कळभोंडे"चटणी-भाकर खाऊ, पण, बाहेर जाऊ नका"देवकी गिरा कळभोंडे गावच्या सरपंच आहेत.
गावातील प्रत्येकाना नियमांचं पालन करावं यासाठी त्यांनी सर्व महिलांना विश्वासात घेतलं होतं.
"मी लोकांना सांगितलं कुठे जाऊ नका.
अत्यावश्यक कामांशिवाय गावाबाहेर जाऊ नका.
बाजारात भाजी न घेता रानातून मिळणाऱ्या भाज्या खाऊ.
काही मिळालं नाही तर चटणी-भाकर खाऊ.
"तर, बाजारात अत्यंत महत्त्वाच्या गोष्टी घेण्यासाठी फक्त एक-दोन लोकांनी जायचं असा गावचा नियम आहे.
सकाळी 9 ते 11 फक्त दोन तास, अत्यावश्यक गोष्टींसाठी गावातून बाहेर जाण्याची परवानगी आहे, असं बारकू मंगवीर म्हणतात.
कळभोंडेदवंडी पिटवून जनजागृती कोरोनाच्या दुसऱ्या लाटेत शहरी आणि ग्रामीम भागाला कोरोनाचा फटका बसूनही कळभोंडे गावातएकही रुग्ण आढळून आलेला नाही.
प्रशांत मार्के पुढे सांगतात, लोकांमध्ये जनजागृती करण्यात येते.
घरोघरी जाऊन तपासणी होते.
लोकांना सॅनिटाझर, मास्कचं महत्त्व समजावून देण्यात आलं.
प्रकाश भगत यांच्या सारख्यांना सॅनिटाझर म्हणजे काय, हे दवंडी पिटवल्यानंतर कळलं, असं ते सांगतात.
मुख्यमंत्री उद्धव ठाकरे यांनी आज (30 मे) राज्यातील जनतेला संबोधित करताना तरुण सरपंच ऋतुराज देशमुख यांच्या कार्याचा उल्लेख केला.
ते म्हणाले, "सगळ्या घरांनी ठरवलं तर गाव कोरोनामुक्त होऊ शकतं.
झालंही आहे.
पोपटराव पवार यांनी गाव कोरोना मुक्त केलंय.
तरुण सरपंच ऋतुराज देशमुख आणि कोमल करपे यांनी गाव कोरोनामुक्त केलं.
हे दोन तरुण गाव कोरोनामुक्त करू शकतात, तर आपण का नाही करू शकत?"ते पुढे म्हणाले, "मी या तिघांशीही बोलणार आहे.
शक्य झालंय तर तुमच्याशीही संवादघ़डवून आणेल.
राज्यातल्या इतर सरपंचांनीही या सरपंचांनी गाव कसं कोरोनामुक्त केलं ते पाहायला पाहिजे.
"ग्रामपंचायत निवडणूक निकालांचे 3 महत्त्वाचे अर्थ 86 व्या वर्षी ग्रामपंचायत निवडणूक जिंकणाऱ्या आजींना तुम्ही भेटलात का?
ग्रामपंचायत निवडणुकीत नक्की कुणाची आघाडी, नक्की कुणाला धक्का?
गावकऱ्यांना वाटप करण्यात आलेले कोरोना सेफ्टी किटफोटो गावकऱ्यांना वाटप करण्यात आलेले कोरोना सेफ्टी किटऋतुराज देशमुख कोण आहेत?
ऋतुराज देशमुख हे सोलापूर जिल्ह्यातल्या मोहोळ तालुक्यातल्या घाटणे गावाचे सरपंच आहेत.
वयाच्या 21व्या वर्षी त्यांची सरपंचपदी निवड झाली.
18 जानेवारी रोजी लागलेल्या ग्रामपंचायत निवडणुकीच्या निकालांत ऋतुराज रवींद्रदेशमुख यांनी सगळ्यांचं लक्ष वेधून घेतलं.
कारण, 21 वर्षांचे ऋतुराज ग्रामपंचायत निवडणुकीसाठी उभे राहिले आणि जिंकूनही आले.
इतकंच नाही तर त्यांनी निवडणुकीसाठी स्वत:चं पॅनेल उभं केलं आणि ते सुद्धा जिंकून आणलं.
ऋतुराज देशमुख गावाच्या कोरोनामुक्तीचा पॅटर्नसरपंच ऋतुराज देशमुख यांनी गावात 'बी पॉझिटीव्ह, गाव ठेवू कोरोना निगेटिव्ह' ही मोहीम राबवली.
बीबीसी मराठीला याविषयी माहिती देताना ते म्हणाले,"मार्चपर्यंत गावात कोरोनाचा रुग्ण नव्हता.
पण एप्रिलमध्ये 14 रुग्ण सापडले, तसंच 2 जणांचा मृत्यूही झाला, त्यामुळे गावात भीतीचं वातावरण होतं.
त्यामुळे मग आम्ही गावात 'बी पॉझिटीव्ह, गाव ठेवू कोरोना निगेटिव्ह' ही मोहीम हातात घेतली आणि गावाला कोरोनामुक्त केलं.
"या मोहिमेअंतर्गत त्यांनी पुढील पंचसुत्रीचा वापर केला.
गावातील नागरिकांच्या अँटीजन टेस्ट केल्या.
आशा सेविकांच्या मदतीनं गावात घरोघरी जाऊन नागरिकांचे तापमान आणि ऑक्सिजनची पातळी तपासली.
प्रत्येक कुटुंबाला कोरोना सेफ्टी किटदिली.
त्यात मास्क, सॅनिटायझर, साबण यांचा समावेश.
बाहेर गावातून येणाऱ्या व्यक्तीसाठी सक्तीचं 3 दिवसांचं क्वारंटाईन.
गावातील 45 वर्ष वयावरील नागरिकांसाठी लसीकरण कॅम्प आयोजित केला.
निवडणूक जाहीरनाम्याची चर्चा ग्रामपंचायत निवडणूक जाहीर झाल्यानंतर ऋतुराज यांनी गाव विकासाचा तयार केलेला जाहीरनामा सोशल मीडियावर कौतुकाचा विषय ठरला होता.
आपलं पॅनेल निवडून आल्यास गावासाठी काय काय उपक्रम राबवणार, याची सविस्तर माहिती त्यानं या जाहीरनाम्यात दिली होती.
ऋतुराजच्या जाहीरनाम्यातील घोषणाफोटो कॅप्शन,ऋतुराज यांच्या जाहीरनाम्यातील घोषणा'तरुणांनी राजकारणात यावं, कारण.
'ग्रामीण भागात आजही ग्रामपंचायत निवडणूक किंवा राजकाणात उतरायचं म्हटलं की त्याकडे नकारात्मक दृष्टीनं पाहिलं जातं.
पण, ऋतुराज यांनी वयाच्या 21 व्या वर्षीच राजकारणात प्रवेश केलाय.
गावात प्रचार करताना राजकारणात का यावंसं वाटलं, याप्रश्नावर बीबीसीला त्यांनी सांगितलं होतं, "आमच्या गावात आतापर्यंत काहीच काम झालेलं नाही.
अजून पाण्याची टाकीसुद्धा नाही गावात.
गावात हापसे आहेत आणि त्यावरून पाणी आणावं लागतं.
ना चांगले रस्ते आहेत आणि ना घनकऱ्याचं व्यवस्थापन होत आहे.
हे चित्र बदलण्यासाठी स्वत: राजकाणात यायचं ठरवलं आणि पॅनेल उभं केलं.
"शिकलेल्या पोरांसाठी विकास महत्त्वाचा आहे, खुर्ची नाही.
ही जुनी खोडं खुर्चीला धरून बसायची आणि विकासाच्या नावानं मात्र बोंब होती.
तरुण पोरांकडे विकास कसा करायचा याचा दृष्टिकोन असतो म्हणून अधिकाअधिक तरुणांनी राजकारणात यायला हवं.
भारताचे पंतप्रधान नरेंद्र मोदी यांनी नुकताच देशातील 11 राज्यातील 60 जिल्हाधिकाऱ्यांशी व्हीडिओ कॉन्फरंसिंगच्या माध्यमातून संवाद साधला.
यात अहमदनगरचे जिल्हाधिकारी डॉ. राजेंद्र भोसले यांनी हिवरेबाजारने कशा पद्धतीने गाव कोरोनामुक्त केले याची माहितीदिली.
अहमदनगर जिल्ह्याच्या ग्रामीण भागात कोरोनाचा वेगाने प्रसार होत असताना 1 मे पासून हिवरेबाजारमध्ये कोरोनाचा नवीन एकही रुग्ण आढळून आलेला नाही.
त्यामुळे हिवरेबाजारचा कोरोनामुक्तीचा पॅटर्न कुठला आहे, ते जाणून घेऊयात.
हिवरेबाजारचीलोकसंख्या साधारण 1700 च्या आसपास.
दुसऱ्या लाटेत गावात 47 जणांना कोरोनाची लागण झाली.
गेल्या लाटेत देखील काही जणांना कोरोनाची लागण झाली होती.
परंतु त्यावेळी देखील गावाने कोरोनावर मात केली होती.
दुसऱ्या लाटेत मार्चमध्येपुन्हा कोरोनाचे रुग्ण आढळण्यास सुरुवात झाली.
गावाने चार पथके तयार केली.
नंदूरबारचं ऑक्सिजन मॉडेल काय आहे?
जिल्हाधिकारी डॉ. राजेंद्र भारूड यांची मुलाखतकोरोना लस: दारू, मृत्यू आणि आजारपणाशी संबंधित 5 गैरसमज, तथ्य काय?
या पथकांमार्फत घरोघरी जाऊन नागरिकांचे तापमान आणि ऑक्सिजन लेव्हल तपासण्यात आली.
या सर्वेमध्ये 49 लोकं संशयित वाटली.
त्यांची तातडीने अॅंटिजन टेस्ट करण्यात आली.
त्यातील 20 लोक पॉझिटिव्ह आले.
परंतु निगेटिव्ह आलेल्या काहींमध्ये लक्षणेहोती.
त्यामुळे इतर संशयितांना क्वारंटाईन करण्यात आले तसेच त्यांची आरटीपीसीआर टेस्ट करण्यात आली.
त्यात ते पॉझिटिव्ह आले.
1 मे पर्यंत गावात एकूण 47 लोक कोरोना पॉझिटिव्ह आले.
त्यातील दोघांच निधन झालं.
गावाने कसं रोखलं कोरोनाला ?
एखाद्यामध्ये कोरोनाची लक्षणे दिसताच त्याचे सक्तीचे विलगीकरण करण्यात आले.
त्यांच्या कुटंबाची जबाबदारी पथकांकडून घेण्यात आली.
वाहने तयार करुन रुग्णांना हॉस्पिटलमध्ये दाखल करण्यात आले.
ज्यांना सौम्य लक्षणे आहेत त्यांना क्वारंटाईन करण्यात आलं.
बाहेरुन गावात येणाऱ्या व्यक्तीला देखील क्वारंटाईन करुन त्याची कोरोना चाचणी करण्यात आली.
या उपाययोजनांमुळे कोरोनाची साखळी तोडण्यास मदत झाली.
हिवरेबाजारमध्ये करण्यात आलेल्या उपाययोजनांबाबत उपसरपंच पोपटराव पवार सांगतात, ''गावात केंद्र आणि राज्य सरकारच्या सर्व नियमांचे पालन करण्यात आले.
राज्याचं जशी माझं कुटुंब माझी जबाबदारी अशी मोहीम होती, तशीच आम्ही माझी सुरक्षितता माझी जबाबदारी ही मोहीम राबविली.
कोरोनाविरुद्ध लढा देण्यासाठी स्वयंसेवकांची चार पथके तयारकरण्यात आली.
आरोग्य विभागाचं एक पथक मदतीला घेतलं आणि संपूर्ण गावाचा सर्वे करण्यात आला.
गावाने तातडीने उपाययोजना राबविल्यामुळे एक मेपासून गावात एकही कोरोनाचा नवा रुग्ण आढळला नाही.
हिवरे बाजारगावात आत्तापर्यंत 149 लोकांच लसीकरण करण्यात आलं आहे.
त्यातही 70 नागरिाकंना दोनही डोस देण्यात आले आहेत.
लशीचे डोस देत असताना जी व्यक्ती कामानिमित्त बाहेर जात असते अशा व्यक्तीला प्राधान्य देण्यात आले आहे.
गावात पुन्हा कोरोनाचा शिरकाव होऊ नये यासाठी बाहेरगावावरुन येणाऱ्या व्यक्तीला दोन दिवस क्वारंटाईन देखील केले जात आहे.
कोरोनाच्या लढाईत कोणी राजकारण केले नाही.
सर्वांनी एकत्र येऊन काम केल्याने कोरोनाला अटकाव करण्यास मदत झाली, असंही पवारांनी सांगितलं.
अहमदनगरच्या ग्रामीण भागात कोरोनाचा प्रसार एकीकडे हिवरे बाजारने कोरोनाला रोखून एक आदर्श घालून दिलेला असताना दुसरीकडे अहमदनगर जिल्ह्याच्या ग्रामीण भागामध्ये कोरोनाचा प्रसार मोठ्या प्रमाणावर होत आहे.
एप्रिल महिन्यात आणि मे महिन्याच्या सुरुवातीला अहमदनगरच्या ग्रामीण भागामध्ये दररोज पॉझिटिव्ह येणाऱ्या रुग्णांची संख्या 3 हजारांच्या पुढे होती.
सध्या या संख्येत घट होत असली तरी संख्या नियंत्रणात येण्यासाठी काही काळ लागणार आहे.
अॅम्ब्युलन्सची व्यवस्था राज्याच्या आरोग्य विभागाच्या आकडेवारीनुसार 1 मे ला अहमदनगर ग्रामीणमध्ये 3192 नवीन रुग्ण आढळले होते, 7 मे रोजी ही एका दिवसाची संख्या 3357 इतकी होती तर 21 मे ला 2065 इतके नवीन कोरोनाचे रुग्ण आढळले.
21 मे यादिवशी 18479 इतके अॅक्टिव्ह रुग्ण अहमदनगर जिल्ह्यात होते.
अहमदनगरच्या ग्रामीण भागात कोरोना वाढीची कारणे कोणती ?
'लॉकडाऊनमध्ये शिथिलता दिल्यानंतर मोठ्याप्रमाणावर लोक घराबाहेर पडले.
नागरिकांचा एकमेकांशी संपर्क वाढला.
तसेच या काळात ग्रामीण भागात शेकडो लोकांच्या उपस्थितीत लग्नसोहळे आणि इतर समारंभ पार पडले.
त्याचबरोबर ग्रामीण भागात कोरोनाला फारसे गांभिर्याने तसेच कोरोनाचे नियम योग्यरित्या न पाळल्यामुळे कोरोनाचा फैलाव झाल्याचे' पुढारीचे पत्रकार केदार भोपे सांगतात.
बीबीसी मराठीने अहमदनगर जिल्हा परिषदेचे मुख्य कार्यकारी अधिकारी राजेंद्र क्षीरसागर यांच्याशी संपर्क केला.
क्षीरसागर म्हणाले, "नगरजिल्हा शेतीप्रधान जिल्हा आहे.
मान्सूनपूर्व शेतीची कामे सुरु आहे.
या कामांसाठी मजूर येत आहेत.
हिवरे बाजार गावाने कोणते पर्याय राबवले"दुधाचा व्यवसाय देखील नगर जिल्ह्यात मोठ्याप्रमाणावर आहे.
त्यामुळे या व्यवसायासाठी देखील लोकांची ये जा मोठ्याप्रमाणावर होते.
इंडस्ट्रियल भागदेखील सुरु आहे.
या सर्व कारणांमुळे कोरोनाचा शिरकाव नगरच्या ग्रामीण भागात झाला.
त्याचबरोबर लग्न समारंभ देखील या काळात झाल्याने तसेच ग्रामपंचायत निवडणुका झाल्याने देखील कोरोना वाढल्याचे दिसून आले.
'कोरोनाचा प्रसार रोखण्यासाठी जिल्हा प्रशासनाच्या माध्यमातून विविध उपाययोजना राबविण्यात आल्या.
जिल्ह्यात 200 हून अधिक क्वारंटाईन सुरु केली आहेत.
होम आयसोलेशन बंद करुन आम्ही विलगीकरणात नेत आहोत.
गरज पडली तर पोलिसांची देखील मदत घेण्यात येत आहे.
टेस्टिंगचे प्रमाण वाढवण्यात आले आहे.
साधारण दररोज 20 हजार चाचण्या करण्यात येत आहेत.
तसेच गावांच्या कारभाऱ्यांशी व्हीडिओ कॉन्फरन्स घेऊन त्यांना उपाययोजना करण्यास सांगण्यात आले आहे.
त्याचा चांगला फायदा होताना दिसत आहे '', असे देखील क्षीरसागर म्हणाले.
कोव्हिडची दुसरी लाट ऐन भरात असताना आणि तिसरी लाट येण्याचा इशारा देण्यात येत असतानाच देशात लशींचा तुटवडा भासतोय.
जगातली ही सर्वांत मोठी लसीकरण मोहीम कुठे आणि का फसली?
31 वर्षांच्या स्नेहा मराठेंचा अर्धा दिवस कोव्हिडसाठीच्या लशीची ऑनलाईन अपॉइंटमेंट घेण्यात खर्ची पडला.
"अगदी 'फास्टेस्ट फिंगर फर्स्ट'चा खेळ होता.
सगळे स्लॉट्स 3 सेकंदात भरले.
" पण हॉस्पिटलने शेवटच्या क्षणी तिचा स्लॉट रद्द केला कारण त्यांच्याकडे लसच उपलब्ध नव्हती.
म्हणून मग स्नेहा मराठेंना पुन्हा एकदा अपॉइंटमेंट मिळवण्यासाठीचे प्रयत्न सुरू करावे लागले.
18 ते 44 वयोगटातल्या व्यक्तींना लस घेण्यासाठी सरकारच्या कोविन प्लॅटफॉर्मवर नोंदणी करावी लागते.
पण नोंदणी करणाऱ्यांची संख्या जास्त आहे आणि लशींचा पुरवठा कमी.
परिणामी या अपॉइंटमेंट्स मिळवण्यासाठी काही टेक सॅव्ही तरुणांनी कोडिंगचा पर्यायही वापरून पाहिला आहे.
'भारतात कोरोनाची तिसरी लाट येईल, आपण तयार राहायला पाहिजे 'मासिक पाळी आली असताना कोरोना लस घेऊ शकता का?
स्नेहा मराठेंना कोडिंग येत नसलं तरी डिजीटल क्रांतीचा स्पर्श झालेल्या देशातल्या लाखो तरुणांपैकी त्या एक आहेत.
पण हजारो जण असे आहेत ज्यांच्याकडे स्मार्टफोन वा इंटरनेट नाहीत.
आणि सध्यातरी 18-44 वयोगटासाठी लस घेण्याचा हा एकमेव पर्याय आहे.
पंतप्रधान नरेंद्र मोदींच्या सरकारने 96 कोटी लोकसंख्या असणाऱ्या या वयोगटासाठी लसीकरण तर सुरू केलं, पण त्यासाठीचा लशींचा साठा सरकारकडे नाही.
अयोग्य नियोजन, आवश्यक लशींपेक्षा तुटपुंज्या प्रमाणात खरेदी आणि किंमतींवर सरकारचं नियंत्रण नसल्याने भारतातल्या लसीकरण मोहीमेचं रूपांतर एका अयोग्य स्पर्धेत झाल्याचं सार्वजनिक आरोग्य क्षेत्रातल्या तज्ज्ञांनी बीबीसीला सांगितलं.
पण जेनेरिक औषधांचा आणि जगाला लशींचा पुरवठा करणाऱ्या उत्पादक देशातच लशींचा इतका तुटवडा कसा निर्माण झाला?
फसलेलं नियोजन"लशींची मागणी नोंदवण्यासाठी भारताने जानेवारीपर्यंत वाट पाहिली.
खरंतर ही ऑर्डर खूप आधीच देता आली असती.
त्यामुळे अगदी थोड्या लशी मिळाल्या," AcessIBSA संस्थेचे आचल प्रभाला सांगतात.
ही संस्था भारत, ब्राझील आणिदक्षिण आफ्रिकेमध्ये लोकांपर्यंत औषधं पोहोचवण्याचं काम करते.
देशात 45 वर्षांवरील नागरिकांचं लसीकरण पूर्ण झालेलं नसताचा 18 ते 44 वयोगटाचं लसीकरण सुरू करण्यात आलं.
जानेवारी ते मे 2021 दरम्यान भारताने सिरम इन्स्टिट्यूटच्या कोव्हिशील्ड आणि भारत बायोटेकच्या कोव्हॅक्सिनचे सुमारे 35 कोटी डोसेस विकत घेतले.
भारत सरकारला प्रत्येक डोस 150 रुपयाने मिळत होता.
जगभरातला हा सर्वांत स्वस्त दर होता.
पण इतक्या डोसेसनी देशाच्या एकूण लोकसंख्येपैकी 20 टक्के लोकांचंही लसीकरण करणं शक्य नव्हतं.
भारताने कोव्हिडचा पराभव केल्याचं जाहीर करत पंतप्रधान मोदींनी'व्हॅक्सिन डिप्लोमसी' सुरू केली आणि भारतात मार्च पर्यंत देण्यात आलेल्या डोसेसपेक्षा जास्त डोसची निर्यात करण्यात आली.
हे धोरण अमेरिका आणि युरोपियन युनियनच्या अगदी उलट होतं.
त्यांनी लसीकरणासाठी लस उपलब्ध होण्याच्या वर्षभर आधीच त्यांच्या गरजेपेक्षा जास्त डोसची ऑर्डर देऊन ठेवली होती.
"यामुळे लस उत्पादकांना खात्रीशीर बाजारपेठ मिळाली, भविष्यात किती पुरवठा करावा लागेल आणि किती विक्री होईल याचा अंदाज बांधता आला आणि प्रत्युत्तरादाखल त्यांनी लस तयार झाल्यावर काही देशाच्या सरकारांना शक्य तितक्या लवकर लशींचा मोठा साठा दिला," प्रभाला सांगतात.
यासोबतच सिरम इन्स्टिट्यूट आणि भारत बायोटेकने लशींचं उत्पादन वाढवावं म्हणून त्यांना अर्थपुरवठा करेपर्यंत 20 एप्रिल उजाडला होता.
तोपर्यंत देशात संसर्गाची दुसरी लाट आलेलीहोती.
भारतातल्या मुबलक उत्पादन क्षमतांचा फायदा न करून घेणं ही देखील एक मोठी चूक असल्याचं ऑल इंडियाड्रग अॅक्शन नेटवर्कच्या सह-संयोजक मालिनी आयसोला सांगतात.
देशातल्या अनेक बायोलॉजिक्स कंपन्यांचा वापर लस उत्पादनासाठी करता आला असता, असंही त्यांचं म्हणणं आहे.
भारतातल्या 4 कंपन्यांना आता कोव्हॅक्सिनचं उत्पादन करण्याचे हक्क नुकतेच देण्यात आले आहेत.
यातल्या 3 सरकारी कंपन्या आहेत.
दुसरीकडे एप्रिलच्या सुरुवातीलाच स्पुटनिक व्ही लशीच्या रशियन निर्मात्यांनी भारतातल्या फार्मा कंपन्यांशी उत्पादनासाठीचे करार केले होते आणि आता या कंपन्या उत्पादन सुरू करणार आहेत.
बिघडलेली बाजारव्यवस्था सुरुवातीच्या टप्प्यामध्ये केंद्र सरकार हा या कंपन्यांकडून साठा घेणारा एकमेव खरेदीदार होता.
या काळात सरकारने किंमती ठरवण्याची संधी घ्यायला हवी होती, असं आयसोला सांगतात.
एकगठ्ठा मोठ्या प्रमाणात खरेदी करत सरकारला किंमत 150 रुपयांपेक्षाही कमी आणता आली असती.
पण उलट किंमती वाढलेल्या आहेत," त्या म्हणतात.
1 मे पासून केंद्र सरकारने राज्यं आणि खासगी हॉस्पिटल्सना लस उत्पादकांशी स्वतंत्रपणे करार करायला सांगितल्याने हे घडलं.
सरकारने आपली जबाबदारी झटकत राज्याराज्यांत स्पर्धा लावून दिली, हा घोटाळा असल्याचा आरोप विरोधी पक्षांनी केलाय.
राज्यांना आता कोव्हिशील्ड लशी घेण्यासाठी केंद्र सरकारच्या दुप्पट किंमत मोजावी लागतेय तर कोव्हॅक्सिनसाठी चारपट अधिक पैसे द्यावे लागत आहेत.
'समाजाच्या हितासाठी' सांगत दोन्ही कंपन्यांनी किंमती घटवल्यानंतरचे हे दर आहेत.
लशींचा साठा मिळवताना राज्यांना खासगी हॉस्पिटल्सशी स्पर्धा करावी लागेतय.
पण ही हॉस्पिटल त्यांना मोजाव्या लागणाऱ्या किंमतींचा भार ग्राहकांवर टाकू शकतायत.
परिणामी खासगी आणि सरकारी पैशांतून विकसित करण्यात आलेल्या लशींची खुली बाजारपेठ निर्माण झाली.
खासगी हॉस्पिटलमध्ये आता एक डोस घेण्यासाठी तब्बल 1500 रुपयेही मोजावे लागतआहेत.
फायझर, मॉडर्ना आणि जॉन्सन अँड जॉन्सनकडून लशी आयात करण्याचं अनेक राज्यांनी जाहीर केलंय.
पण यापैकी कोणताच पुरवठादार पुढील काही महिन्यांपर्यंत लस पुरवण्याची हमी देऊ शकत नाही.
कारण श्रीमंत देशांनी या सगळ्या लशी आधीच खरेदी केलेल्या आहेत.
भारतात मान्यता देण्यात आलेल्या स्पुटनिक लशींचा प्रत्येक डोसची किंमत 948 रूपये अधिक 5 टक्के GST इतकी असणार असून देशात या लशीचं उत्पादन सुरू झाल्यावर ही किंमत कमी होण्याचा अंदाज डॉ. रेड्डीज लॅबने वर्तवलाय.
भारतातल्या लशींची किंमत इतकी जास्त असावी का?
सार्वजनिक निधी मिळूनही जागतिक साथीच्या काळात सिरम इन्स्टिट्यूट आणि भारत बायोटेक 'नफेखोरी' करत असल्याचा आरोप काहींनी केलाय.
पण या लशीची निर्मिती करताना त्यांनी मोठा धोका पत्करला होता आणि मुळात ही चूक सरकारची असल्याचं काहींचं म्हणणं आहे.
भारत एकमेव असा देश आहे जिथे केंद्र सरकार लशींचा एकमेव खरेदीदार नाही.
आणि लसीकरण मोफत नसणाऱ्या जगातल्या मोजक्या देशांपैकी एक आहे.
पण सिरम इन्स्टिट्यूट आणि भारत बायोटेकने त्यांना उत्पादनासाठी येणारा खर्च आणि त्यांचे व्यापारी करार याबद्दल अधिक पारदर्शक असणं गरजेचं असल्याचं सार्वजनिक आरोग्य क्षेत्रातले तज्ज्ञ सांगतात.
आंतरराष्ट्रीय कोव्हॅक्स गट आणि गेट्स फाऊंडेशनकडून देण्यात आलेल्या 30 कोटी डॉलर्सचा वापर कसा करण्यात आला याचा तपशील सिरम इन्स्टिट्यूटने द्यावा असं आयसोला यांनी म्हटलंय.
कमी उत्पन्न गटातल्या देशांमध्ये लस उपलब्ध करून देण्यासाठी हानिधी देण्यात आला होता.
पण भारताने लशींच्या निर्यातीवर बंदी घातल्याने सिरम इन्स्टिट्यूटला हे करता आलेलं नाही.
सोबतच उत्पादनाच्या 50 टक्के साठा कमी उत्पन्न गटातल्या देशांना पाठवण्याची अट मोडल्याबद्दल अॅस्ट्राझेनकाने बजावलेल्या नोटिशीलाही सिरमला तोंड द्यावं लागतंय.
यासोबतच केंद्र सरकारच्या भारत बायोटकेसोबतच्या कराराचीही पाहणी करण्यात यावी असं तज्ज्ञांचं मत आहे.
कारण कोव्हॅक्सिनच्या बौद्धिक संपदेवर इंडियन काऊन्सिल ऑफ मेडिकलरिसर्चही हक्क असल्याचं सांगण्यात आलंय.
या दोघांनी मिळून ही लस विकसित केली पण आता या लशीची किंमत कोव्हिशील्डच्या दुप्पट आहे.
"बौद्धिक संपदा कायद्यानुसार त्यांचा हक्क असल्याचं जर ते सांगत असतील तर मग हा नेमका कोणत्या प्रकारचा करार आहे?
यामध्ये आणीबाणीच्या काळात त्यांना (सरकारला) काही गोष्टींबाबत अंतिम निर्णय घेण्याचा हक्क मिळतो का," सार्वजनिक आरोग्य क्षेत्रातले तज्ज्ञ डॉ. अनंत भान विचारतात.
परदेशात तयार करण्यात आलेल्या लशींवरील पेटंट्सचे निर्बंध काढून टाकण्याला भारताने पाठिंबा दिला असला तरी कोव्हॅक्सिनच्याबाबत त्यांनी असं कोणतंही पाऊल उचललेलं नाही.
लस निर्मितीसाठीचा बंधनकारक परवाना काढून देशातल्या इतर फार्मा कंपनींना लस उत्पादन करू देण्यात यावं असा प्रस्ताव विरोधी पक्ष नेत्यांनी मांडला होता, पण केंद्र सरकारने याला विरोध केला.
सध्याच्या घडीला तंत्रज्ञान उभं करून इतर कंपन्यांमध्ये ही क्षमता निर्माण करायला वेळ लागणार असला तरी हे काम याआधीच का करण्यात आलं नाही, असा सवाल डॉ. भान करतात.
भारतामध्ये 70 टक्के लसीकरण करायचं झालं तरी 1.4 अब्ज लोकांचं लसीकरण करणं ही प्रदीर्घ प्रक्रिया असून त्यासाठी नियोजन आणि संयम गरजेचा आहे.
पण देशामध्ये यापूर्वी राबवण्यात आलेले लसीकरण कार्यक्रम पाहता, हे अशक्य नसल्याचं डॉ. भान सांगतात.
पण आता देशामधला लशींचा पुरवठा आणि किंमती ठरवू शकणाऱ्या फक्त दोनच कंपन्यांवर सरकारने अवलंबून रहायचं का ठरवलं, या प्रश्नाचं उत्तर मात्र फारशा कोणाकडेच नाही.
महाराष्ट्राचा शेजारी असणाऱ्या गोव्यामध्ये कोरोनाने घातलेल्या थैमानाच्या भयावह कथा प्रत्येक दिवशी येत आहेत.
ऑक्सिजन पुरवठ्याचा दाब कमी झाल्याने गोव्यातल्या सगळ्यांत मोठ्या कोव्हिड रुग्णालयात, गोवा मेडिकल कॉलेजच्या हॉस्पिटलमध्ये मंगळवारी 26रुग्णांचा तर बुधवारी पहाटेही 15 रुग्णांचा मृत्यू झाला आहे.
गोव्याने बुधवारी एका दिवसात 75 कोविड मृत्यूंची नोंद केली जी आजपर्यंत एका दिवसातली सर्वाधिक नोंद आहे.
ऑक्सिजन आणि कोव्हिड रुग्ण व्यवस्थापनावरून गोव्यातला असंतोष वाढतो आहे.
ऑक्सिजन पुरवठा ही गोव्याची सर्वांत मोठा चिंता बनलेली असून आता मुंबई उच्च न्यायालयानेही त्यावरून सरकारला धारेवर धरलं आहे.
तर गोवा मेडिकल कॉलेजमधल्या ऑक्सिजन पुरवठाविषयक अडचणींची चौकशी करण्यासाठी समिती स्थापन करत असल्याची घोषणा गोव्याचे मुख्यमंत्री प्रमोद सावंत यांनी केली आहे.
उच्च न्यायालयाच्या गोवा खंडपीठासमोर आता अनेक याचिका आल्या आहेत.
त्यावर सुनावणी करतांना न्यायालयाने असंही म्हटलं की, "आमच्यासमोर जी कागदपत्रं ठेवण्यात आली आहेत त्यावरून हे स्पष्ट होत आहे की रुग्ण अक्षरश: तडफडताहेत आणि काही वेळेस ऑक्सिजनच्या अभावामुळे त्यांना प्राणही गमवावे लागले आहेत.
"दुसरीकडे या कोलमडलेल्या स्थितीय मुख्यमंत्री प्रमोद सावंत आणि आरोग्य मंत्री विश्वजित राणे यांच्या परस्परविरोधी दाव्यांचा वाद गोव्याला पाहावा लागतो आहे.
ऑक्सिजनची कमतरता आणि व्यवस्थेवरचा ताण गोव्यामध्ये गेल्या दोन-तीन दिवसांमध्ये झालेल्या मृत्यूंचं कारण ऑक्सिजनची कमतरता आहे.
दुसऱ्यालाटेच्या सुरुवातीच्या टप्प्यात महाराष्ट्र आणि इतर राज्यांच्या तुलनेत संसर्गाचे आकडे कमी राहिल्यानं गोव्यातली परिस्थिती नियंत्रणात आहे असं सांगितलं गेलं.
पण गेल्या आठवड्यापासून गोव्यातले आकडे वाढायला लागले.
निर्बंधांची घोषणाही केली गेली.
बघता बघता हॉस्पिटल्समधली गर्दी वाढत गेली आणि बेड्सची कमतरता भासू लागली.
ऑक्सिजनसाठी महाराष्ट्र आणि इतर राज्यांवर अवलंबून असलेल्या गोव्यात त्याचीही कमतरता भासू लागली.
गोव्याला सध्या 26 मेट्रिक टन एवढा ऑक्सिजन पुरवठा मंजूरकरण्यात आला आहे.
त्यातला जवळपास 40 टक्के साठा हा कोल्हापूरहून जातो.
पण आता हा साठा दुप्पट करण्याची मागणी राज्य सरकारने केंद्राकडे केली आहे.
पण गोव्यातल्या हॉस्पिटल्समधून अनेक भयावह कहाण्या आणि दृष्यं समोर येत आहेत.
वाढलेली रुग्णसंख्या आणि आरोग्य यंत्रणा यांच्या व्यस्त प्रमाणामुळे व्यवस्थेवर ताण आल्याचे अनुभव तिथून पुढे येताहेत.
गोव्याचे मुख्यमंत्री प्रमोद सावंत यांनी गोवा मेडिकल कॉलेजला 11 मे रोजी भेट दिली होती.
ऑक्सिजन अभावी रुग्णांचा मृत्यू झाल्याने जे राज्यातलं सर्वात मोठं हॉस्पिटल म्हणून ओळखलं जातं त्या गोवा मेडिकल कॉलेज - 'जीएमसी' हॉस्पिटलमध्ये त्यांना आलेला अनुभव शिरसई गावचे रहिवासी असणाऱ्या हेमंत कांबळी यांनी 'बीबीसी मराठी'ला सांगितला.
त्यांच्या बहिणीचे पती पॉझिटिव्ह झाल्यावर त्यांच्या उपचारासाठी ते या हॉस्पिटलमध्ये गेले होते.
त्यावेळेस जे त्यांना दिसलं त्याचं रेकॉर्डिंगही त्यांनी केलं.
त्यांच्या नातेवाईंकांचा मृत्यू झाला, पण इतरांचीही पाहिलेली परिस्थिती ते विसरु शकत नाहीत.
"तिथे गेल्यावर जे भयाण दृश्यं मला दिसलं, ते बघून माझ्या पायाखालची जमीन हादरली.
प्रत्येक पेशंटबरोबर त्याचा जवळचा नातेवाईक त्याला संभाळत होता.
गोमेकोकडे पेशंटना बघण्याची, त्यांची काळजी घेण्याची सोय नाहीये.
इथे एवढ्या प्रमाणावर पेशंट अ‍ॅडमिट आहेत की त्याप्रमाणात नर्स उपलब्ध नाहीत.
पेंशटना घेऊन जायला स्ट्रेचर नाहीये.
स्ट्रेचरचे पाय मोडलेत.
अशा परिस्थितीत पेशंटला एकटं कसं सोडायचं? 
त्याला काही झालं तर, या भीतीने त्यांचे जवळचे नातेवाईक त्यांची सुश्रूषा करताना मला दिसले.
काय वाईट परिस्थिती आली आहे आमच्यावर.
मुख्यमंत्र्यांनी या वॉर्डमध्ये पाय तरी टाकून दाखवावा.
त्यांनी इथल्या रुग्णांची परिस्थिती तरी बघावी.
इथलं भयाण दृश्य बघून माझ्या पोटात गोळा आला.
आमचामाणूस गेला.
त्याला आम्ही वाचवू शकलो नाही.
पण माझ्या गोव्यातल्या लोकांचे डोळे उघडावे.
खरी परिस्थिती सर्वांना कळावी या उद्देशाने मुद्दाम मी रेकॉर्डिंग करून ठेवलं," कांबळी सांगतात.
'जीएमसी' हॉस्पिटलमध्ये 26 जणांचा मृत्यू होण्याच्या काही दिवस अगोदर ऑक्सिजनच्या कमतरतेकडे निवासी डॉक्टर्सच्या संघटनेनं लक्ष वेधलं होतं.
पण तरीही पुरवठा सुरळीत होऊ शकला नाही.
या हॉस्पिटलमध्ये सर्जरी डिपार्टमेंटमध्ये असणाऱ्या कोव्हिड ड्यूटी करणाऱ्या डॉ. प्रतिक सावंत यांच्याशी आम्ही बोललो.
ते गोव्याच्या निवासी डॉक्टर्सच्या संघटनेचे अध्यक्षही आहेत.
"परिस्थिती भयानक आहे आणि डॉक्टर्स दमलेले आहेत," डॉ प्रतिक सावंत सांगतात.
"इथला पॉझिटिव्हिटी रेट 45 ते 50 टक्के आहे आणि ते चिंताजनक आहे.
आमच्या हॉस्पिटलमध्ये 700 बेड्स आहेत आणि शिवाय सुपरस्पेशालिटी विभागात गंभीर रुग्ण आहेत.
पण तेही कमी पडतंय.
मंगळवार आणि बुधवारच्या घटना होण्याअगोदर एक आठवडा आम्ही आमच्या अधिष्ठात्यांना पत्र लिहून ऑक्सिजनच्या कमतरतेबद्दल सांगितलं होतं.
आता उच्च न्यायालयानं हस्तक्षेप केलाआहे, पण तरीही हवा इतका पुरवठा होत नाही.
हे सगळे मृत्यू पहाटे 2 ते 6 दरम्यान झाले आहेत.
त्याची कारणंही आम्ही शोधतो आहोत," डॉ सावंत म्हणाले.
वाढणारे आकडे आणि मुख्यमंत्री- आरोग्यमंत्र्यांचं भांडण कोरोनाच्या पहिल्या लाटेत सावधान राहिलेल्या आणि दुसऱ्या लाटेच्या सुरुवातीच्या टप्प्यातही कमी आकडे असणाऱ्या गोव्यासारख्या छोटेखानी राज्यात आता एवढी भीषण परिस्थिती का व्हावी?
या कोव्हिड परिस्थितीत काम करणाऱ्या डॉक्टर्सशी आम्ही बोललो तेव्हा समजलं की गोव्याच्या कोरोना प्रश्नाला अनेक कंगोरे आहेत.
डॉ ऑस्कर रिबेलो हे अनेक हॉस्पिटल्सशी संबंधित आहेत.
त्यांनाही गोव्यावर अचानक आलेली ही परिस्थिती अनाकलनीयवाटते.
"हे कल्पनेच्या पलिकडचं आहे.
नेमकं कारण समजत नाही.
मुंबईतल्या धारावीपेक्षाही कमी संख्या असलेल्या या भागामध्ये एवढे आकडे का वाढावेत?
त्याच्यामागचं वैज्ञानिक कारणही नेमकं कळत नाही आहे.
इथं लोकसंख्येची घनताही जास्त नाही.
तरीही घरांमागून घरं, गावांमागून गावं बाधित होत आहेत.
नव्या म्युटंटचा एक परिणाम तर आहेच.
तो इथं वेगानं पसरला.
पण त्या केवळ एका कारणानं वास्तवात असलेली भीषणता मला तरी उलगडून सांगता येत नाही," डॉ रिबेलो म्हणतात.
पण गोव्यानं या लाटेची तयारी मात्र करून ठेवली नव्हती असंही ते म्हणतात.
"पहिल्या लाटेनंतर आम्ही सैल पडलो.
पर्यटकांना गोवा खुलं झालं.
अनेक सुपरस्प्रेडर इव्हेंट्स झाले.
सरकारही हललं नाही.
आता ऑक्सिजनची कमी भासते आहे.
पण 'जीएमसी'सारख्या मोठ्या हॉस्पिटलमध्येही सप्लाय चेन दुरुस्त केली गेली नाही.
दिवसा सगळं सुरळीत असतं, पण रात्री ऑक्सिजन कमी पडू लागतो आणि रुग्णांचा जीव जातो, कारण उशीरा ऑक्सिजन येतो.
गोव्याची एकत्र गरज कमी असली तरीही आजच्या स्थितीत ती अशक्य वाटूलागते,"डॉ रिबेलो सांगतात.
पण त्याहीपेक्षा गोव्यातला या घडीच्या असंतोषाला एक परिमाण मुख्यमंत्री डॉ. प्रमोद सावंत आणि आरोग्य मंत्री विश्वजीत राणे यांच्यातल्या राजकीय वादाचंही आहे.
एकाच सरकारमध्ये असून राजकीय वर्चस्वासाठीचं शीतयुद्ध जुनं आहे,पण आता बिकट कोरोनाकाळात ते सर्वांसमोर आलं.
जेव्हा 'जीएमसी'मध्ये 26 रुग्णांचा मंगळवारी मृत्यू झाला तेव्हा दोघांमधले वाद गोव्यानं पाहिले.
मुख्यमंत्री सावंतांना प्रश्न विचारल्यावर त्यांनी असं म्हटलं की आमच्याकडे ऑक्सिजन ची उपलब्धता आहे, पण त्याचंवितरण व्यवस्थित होत नाही आहे.
त्यांच्या या विधानाला आरोग्यमंत्री विश्वजीत राणे यांनी आक्षेप घेतला आणि मुख्यमंत्री बरोबर बोलत नाही आहेत, असं ते म्हणाले.
राणे यांनी तर या मृत्यूंच्या न्यायालयीन चौकशीचीही मागणी केली.
एका बाजूला गोव्यात मृत्यू वाढत होते आणि दुसऱ्या बाजूला हा वाद सुरु होता.
तो एवढा टोकाला गेला की, अमित शहांनी बुधवारी दोघांशी बोलून सद्यपरिस्थितीत समेट घडवून आणल्याचं म्हटलं जातंय.
तशा आशयाच्या बातम्या गोव्यातल्या स्थानिक वृत्तपत्रांनी दिल्या.
"पहिल्या लाटेवेळेस या दोघांनीहीचांगलं काम केलं.
पण आता मुख्यमंत्री आणि आरोग्यमंत्र्यांमध्ये जे भांडण चालू आहे ते अयोग्य आहे.
त्याची काही गरज नाही.
ते गोव्याला नको आहे.
सध्याच्या काळात लोकांना हॉस्पिटलची गरज आहे, ऑक्सिजनची आहे, राजकारणाची नाही," डॉ रिबेलोम्हणतात.
गोव्याचं काय चुकलं?
देशभर कोव्हिड पॉझिटिव्ह रुग्णांची संख्या वाढत असताना गेल्यावर्षी याच काळात गोव्यातील परिस्थिती नियंत्रणात होती.
पण कोव्हिडच्या दुसऱ्या लाटेला सामोरे जाण्यासाठी करावं लागणारं नियोजन मात्र कमी पडलं, असं इथल्याअनेकांचं मत आहे.
कोव्हिडची दुसरी लाट ही आणखी नुकसान पोहोचवणारी असणार, असं वारंवार सांगितलं जात असताना गोवा सरकारने या परिस्थितीशी लढण्यासाठी काहीच नियोजन केलं नव्हतं का? 
असे प्रश्न आता उपस्थित होत आहेत.
गोव्याचे मुख्यमंत्री प्रमोद सावंत यांनी गोवा मेडिकल कॉलेजला 11 मे रोजी भेट दिली होती.
सामूहिक पद्धतीने साजऱ्या होणाऱ्या कार्यक्रमांवर गोव्याने बंदी घातली नाही.
गोव्यातील कोव्हिड परिस्थिती तशी आटोक्यात आली होती.
पण शासनाने डिसेंबर पासूनच सामूहिक कार्यक्रमांवर बंदी घालायला हवी होती ती घातली नाही.
13 फेब्रुवारीला कार्निव्हलचं मोठे आयोजन करण्यात आलं.
कर्निव्हलला झालेली तोबा गर्दी आणि त्या गर्दीत तोंडावर मास्क न घालता फिरणाऱ्या लोकांना बघून पुढे उदभवणाऱ्या परिस्थितीचा तज्ज्ञांनी अंदाज बांधला होता.
प्रसारमाध्यमांनी त्यावेळीही सरकारवर टीकेचे ताशेरे ओढले होते.
गोव्याने धार्मिक कार्यक्रमांवरही बंदी घातली नाही.
गुड फ्रायडेच्या निमित्ताने होणाऱ्या सामूहिक प्रार्थना, गावागावातल्या जत्रा-उत्सव यावर सरकारने नियंत्रण ठेवायला हवं होतं ते ठेवले नाही.
लोकांनी गेल्यावर्षी जत्रा-उत्सव साजरे केले नसल्यामुळे त्यांनी यावर्षी उत्साहाने जत्रांमध्ये सहभाग घेतला.
लग्नकार्यात होणाऱ्या गर्दीवरही नियंत्रण नव्हतं.
दिवाळीनंतर गोव्यात मोठ्या प्रमाणावर लग्न सोहळे साजरे झाले.
यात कोणत्याही प्रकारचे निर्बंध पाळण्यात आले नाही.
मुख्य म्हणजे गोवा पर्यटकांसाठी खुला झाला.
गेल्यावर्षी ऑक्टोबरपासून पर्यटकांनी गोव्यात यायला सुरुवात केली होती.
गेल्यावर्षी लॉकडाऊनमुळे अनेक महिने घरात कोंडून घेतलेल्यांचा गोव्याकडे ओढा होता.
31डिसेंबर आणि नववर्षाचा पहिला दिवस साजरा करण्यासाठी पर्यटकांनी मोठी गर्दी केली होती.
या वाढणाऱ्या गर्दीवर नियंत्रण ठेवण्यात सरकारला अपयश आलं.
पर्यटक गोव्यात आल्यावर त्यांची कोरोना चाचणी केली जात नव्हती.
बिना मास्क फिरणाऱ्या पर्यटकांवर कोणतीही कारवाई केली जात नव्हती.
समुद्र किनारे, वेगवेगळी रेस्टॉरंट्स, गोव्यातील प्रसिद्ध पर्यटन स्थळांवर पर्यटक राजरोसपणे बिनामास्क फिरत होते.
यावर वेळोवेळी लोकांनी आवाज उठवला होता.
गेल्यावर्षीचा आर्थिक तोटा भरून काढण्यासाठी पर्यटकांना मोकळं सोडलं आहे, असंच चित्र दिसत होतं.
कॅसिनोंवर बंदी नव्हती.
नोव्हेंबर -डिसेंबरपासून गोव्यात प्रचंड झुंबड उडाली.
रात्रीच्या वेळी कॅसिनोमध्ये जाण्यासाठी रस्त्यावर भली मोठी रांग लागलेली असायची.
जगातून करोना नाहीसा झालाकी काय? 
असं वाटणारं चित्र गोव्यात रंगू लागलं होतं.
पर्यटकांचा गोवाभर सर्वत्र वावर होता.
हे इतकं कमी नव्हतं म्हणून की काय, वेगवेगळ्या दूरचित्र वाहिन्यांवरील मालिकांचं, वेबसिरीजचं, रखडलेल्या चित्रपटांचं चित्रीकरण गोव्यातल्या वेगवेगळ्या भागात सुरू झालं.
समुद्र किनाऱ्यावरील जवळ जवळ सगळ्या रिसॉर्टमध्ये हिंदी - मराठी मालिकांचं जोरात चित्रीकरण सुरू होतं.
बिना मास्क फिरणाऱ्या कलाकार- तंत्रज्ञांबद्दल आरडाओरडा सुरु झाला.
यातील अनेकांनी सरकारकडून चित्रीकरणासाठी परवानगी घेतली नव्हती.
मुंबई-दिल्ली वरून आलेल्या कलाकारांच्या माध्यमातून त्या त्या भागात करोनाचा फैलाव झाल्याचा अंदाज आहे.
गोव्यात आजच्या घडीला कोव्हिडमुळे मृत्युमुखी पडलेल्यांची संख्या 1804 इतकी झाली आहे.
त्यातले दीडशे मृत्यू हे केवळ गेल्या दोन दिवसांतले आहेत, यावरून गोव्यात परिस्थिती कशी अचानक बिकट झाली हे समजतं.
लसीकरणाबाबत गोव्यासारख छोटं राज्य अद्याप बरंच मागे आहे.
त्यामुळे पुढचा काही काळ गोव्याचा संघर्ष मोठा आहे हे स्पष्ट आहे.
भारत कोरोना संसर्गाच्या दुसऱ्या लाटेचा सामना करत असतानाच कोव्हिड-19 ची तिसरी लाट येणार असल्याचं केंद्र सरकारने बुधवारी (5 मे) स्पष्ट केलं.
केंद्र सरकारचे प्रधान वैज्ञानिक सल्लागार डॉ. के. विजय राघवन यांनी कोरोना संसर्गाची तिसरी लाट येणार असल्याची धोक्याची सूचना दिली आहे.
कोरोनाची दुसरी लाट महाराष्ट्र, दिल्ली, कर्नाटक, केरळ, उत्तरप्रदेश या राज्यांमध्ये कहर पसरवताना पाहायला मिळतेय.
महाराष्ट्र सरकारच्या टास्क फोर्सचे सदस्य डॉ. शशांक जोशी यांनीदेखील बीबीसी मराठीशी बोलताना महाराष्ट्रात सप्टेंबर महिन्यात कोरोना संसर्गाची तिसरी लाट येईल असा अंदाज व्यक्त केला होता.
'सप्टेंबरमध्ये महाराष्ट्रात येईल कोरोनाची तिसरी लाट' - डॉ. शशांक जोशी कोरोनाच्या दुसऱ्या लाटेचा उच्चांक कधी येणार?
केंद्र सरकारचे प्रधान वैज्ञानिक सल्लागार डॉ. के विजय राघवन दिल्लीत पत्रकारांशी बोलताना म्हणाले, "देशभरात कोरोना व्हायरस पसरला आहे.
त्यामुळे तिसरी लाट येणं अपरिहार्य आहे.
पण ही लाट केव्हा येईल याची माहिती नाही.
आपण नवीन लाटांसाठी तयार रहायला पाहिजे.
"लसीकरणाने व्हायरस म्युटेट होईल?
कोरोनावर मात करण्यासाठी लसीकरण एक महत्त्वाचं हत्यार आहे.
कोरोनावर नियंत्रणासाठी लसीकरण एकमेव पर्याय असल्याने देशात लसीकरणावर भर दिला जातोय.
के विजयराघवन पुढे म्हणाले, "रोगप्रतिकारशक्ती किंवा लशीमुळे व्हायरसवर दवाब निर्माण होईल.
यातून तो निसटण्याचा प्रयत्न करेल.
त्यामुळे आपण तयारी केली पाहिजे.
सद्यस्थितीत लशीचा व्हायरस विरोधात चांगला प्रभाव दिसून येतोय.
पण येणाऱ्या काळात व्हायरस बदलल्याने लशीत बदल गरजेचे आहेत.
"केंद्र सरकारच्या माहितीनुसार, देशभरात पाच म्युटंट आढळून आले आहेत.
त्यात एक डबल म्युटंटही आहे.
तज्ज्ञांच्या मते, हा डबल म्युटंट रोगप्रतिकारशक्तीला चकवणारा असल्याने याचा प्रसार तीव्र वेगाने होत आहे.
याची संसर्ग क्षमताही खूपजास्त आहे.
डॉ. विजयराघवन पुढे सांगतात, "रोगप्रतिकारकशक्ती वाढली की व्हायरसला पळण्यासाठी जागा मिळत नाही.
मग व्हायरस नवीन रस्ते शोधून काढतो.
त्यामुळे त्याची संसर्ग क्षमताजास्त असते.
"लसीकरण वाढलं तर नवीन प्रकारचे एस्केप तयार होतील.
आपल्याला त्यासाठी तयार रहावं लागेल," असंही ते पुढे म्हणाले.
महाराष्ट्र कोव्हिड-19 टास्क फोर्सचे डॉ. शशांक जोशी सांगतात, "तिसऱ्या लाटेचा प्रभाव किती गंभीर असेल हे पाहावं लागेल.
तिसरी लाट पहिल्यापेक्षा जास्त गंभीर पण, दुसऱ्या लाटेपेक्षा कमी तीव्रतेची असेल असा अंदाज आहे.
"तज्ज्ञांच्या मते, किती लोकांचं लसीकरण होईल.
त्यावर तिसऱ्या लाटेची तीव्रता किती कमी होईल हे अवलंबून असेल.
लशीमुळे आजाराची तीव्रता कमी होऊन, मृत्यू कमी होण्यास मदत होईल.
तिसऱ्या लाटेचा सामना करण्यासाठी महाराष्ट्र सरकारची तयारी काय?
तज्ज्ञांनी तिसरी लाट येण्याची सूचना दिल्यानंतर महाराष्ट्र सरकारने खबरदारीची उपाययोजना करण्यास सुरूवात केली आहे.
आरोग्यमंत्री राजेश टोपे म्हणतात, "साथरोग तज्ज्ञांनी तिसरी लाट ऑगस्टमध्ये येण्याची शक्यता वर्तवली आहे.
तिसऱ्या लाटेचा सामना करण्यासाठी आपणतयार असलो पाहिजे.
ऑक्सिजनच्या बाबतीत आपण परिपूर्ण असलं पाहिजे.
ऑक्सिजन नाही हे ऐकून घेतलं जाणार नाही असा इशारा देण्यात आला आहे.
"राज्यात दुसऱ्या लाटेत ऑक्सिजनच्या प्रत्येक थेंबासाठी रुग्ण व्याकूळ झाले होते.
ऑक्सिजन बेड नमिळाल्याने काहींना प्राण गमवावे लागले.
तिसऱ्या लाटेत अशी परिस्थिती येऊ नये यासाठी सरकारने जिल्हाधिकाऱ्यांना आदेश दिले आहेत.
प्रत्येक तालुक्यात ऑक्सिजन जनरेटर प्लांट असला पाहिजे.
लिक्विड ऑक्सिजन ठेवण्यासाठी टॅंक असला पाहिजे.
ऑक्सिजनकॉन्सन्ट्रेटर असले पाहिजेतर, मुख्यमंत्री उद्धव ठाकरे यांनी संभाव्य तिसऱ्या लाटेचा धोका पहाता, प्रत्येक महापालिका ऑक्सिजनबाबतीत आत्मनिर्भर झाली पाहिजे अशी सूचना दिली आहे.
ऑक्सिजन आणि व्हॅन्टीलेटर्सचा साठा पुरेसा आहे का नाही याची खात्री करून घेण्याचे निर्देश मुख्यमंत्र्यांनी दिले आहेत.
देशातील कोरोनाच्या दुसऱ्या लाटेने सर्वजण त्रस्त आहेत.
ही लाट ओसरण्याची चिन्हं दिसत नाहीयेत.
असं असतानाच कोरोनाची तिसरी लाट देखील धडकणार आहे असं तज्ज्ञांचं मत आहे पण ही लाट दुसऱ्या लाटेइतकी घातक नसेल असं देखील ते सांगतात.
"सप्टेंबरमहिन्यात महाराष्ट्रात कोव्हिड-19 संसर्गाची तिसरी लाट येईल.
ही लाट पहिल्यापेक्षा जास्त तीव्र असेल.
पण, दुसऱ्या लाटेच्या तुलनेत गंभीर नसेल," महाराष्ट्राच्या कोव्हिड-19 टास्कफोर्सचे सदस्य डॉ. शशांक जोशी यांनी हा इशारा दिला आहे.
कोरोनाच्या दुसऱ्या लाटेचा सामना करताना आरोग्ययंत्रणा कोलमडून गेली.
त्यातच, तज्ज्ञांनी तिसरी लाट येण्याचा इशारा दिलाय.
कोव्हिड-19 ने देशभरात हा:हाकार माजवलाय.
ही लाट नाही, त्सुनामी आहे.
या शब्दात डॉक्टर परिस्थितीचं वर्णन करतायत.
देशात झपाट्याने पसरणाऱ्या कोरोना संसर्गाने विक्राळ रूप धारण केलंय.
कोरोनाच्या दुसऱ्या लाटेचा उच्चांक कधी येणार?
सरकारचे लसीकरण धोरण भेदभावजनक आणि नफेखोरांना पाठबळ देणारे - सोनिया गांधीपीएम केयर्स फंडांतून ऑर्डर केलेल्या व्हेन्टिलेटर्सचं कायझालं?
बीबीसी फॅक्ट चेक तज्ज्ञांच्या मते, सद्य स्थितीत आपण दुसऱ्या लाटेच्या मध्यभागी आहोत.
ही लाट संपूर्ण ओसलायला अजून महिनाभर जाईल.
बाहेरच्या मजकुरावर काही अॅड असू शकतात बीबीसी मराठीच्या वेबिनारमध्ये इंडियन कॉलेज ऑफ फिजिशिअन्सचे अधिष्ठाता आणि टास्कफोर्सचे सदस्य डॉ. शशांक जोशी यांनी कोरोना संसर्गाची तिसरी लाट, लसीकरण अशा विविध विषयांवर आपली मतं मांडली.
कोरोना संसर्गाची तिसरी लाट कधी येईल?
संसर्गाच्या लाटा (वेव्ह) येत असतात.
कोरोना संसर्गाच्या चार ते पाच लाटा येतील.
अमेरिकेतील मिशिगन आणि फ्रान्समध्येही संसर्गाची चौथी लाट आलीये.
त्यामुळे, तिसऱ्या लाटेचा प्रादुर्भाव आणि तीव्रता कशी कमी करतायेईल.
याकडे लक्ष दिलं पाहिजे.
कोरोना संसर्गाची चेन-ब्रेक करण्यासाठी आपण निर्बंध घातले.
यावेळी अनलॉक योग्य पद्धतीने केलं नाही.
लोकांनी मास्क, सोशल डिस्टंसिंग पाळलं नाही.
गलथानपणा केला तर, सप्टेंबरमध्ये तिसरी लाट 100 टक्के येणार.
तिसऱ्या लाटेचा प्रभाव कमी असेल का जास्त?
तिसऱ्या लाटेचा प्रभाव किती गंभीर असेल हे पाहावं लागेल.
याचं कारण, व्हायरस म्युटेट (बदलत) होत राहणार.
महाराष्ट्रात डबल म्युटंट, तर बंगालमध्ये ट्रिपल म्युटंट आढळून आलाय.
ही लाट पहिल्या लाटेपेक्षा जास्त गंभीर असण्याची शक्यता आहे.
पण, दुसऱ्या लाटेपेक्षा कमी तीव्रतेची असेल असा अंदाज आहे.
तिसऱ्या लाटेत दोन महत्त्वाच्या गोष्टींवर लक्ष केंद्रित करायचं आहे.
एक जीव वाचवणं आणि दुसरं, रुग्णालयात दाखल होण्याची परिस्थिती न येऊ देणं.
घरच्या-घरीच सौम्य रुग्णांवर उपचार तिसऱ्या लाटेत पहिलं ध्येय आहे.
राज्यात मोठ्या संख्येने लोकांचं लसीकरण झालं तर, या लाटेचा प्रभाव कमी होईल?
सप्टेंबरपर्यंत आपण 18 वर्षावरील सर्वांचं लसीकरण करू शकणार नाही.
त्यामुळे, आपली प्राथमिकता 60 ते 90 वर्षं वयोगटातील 80 टक्के लोकांचं लसीकरण असली पाहिजे.
सप्टेंबर-ऑक्टोबरपर्यंत जेवढ्या लोकाचं लसीकरण होईल.
त्यावरून, तिसऱ्या लाटेची तीव्रता किती कमी होईल हेसमजू शकेल.
लशीमुळे आजाराची तीव्रता कमी होऊन, मृत्यूदर कमी होण्यास मदत होईल.
हर्ड इम्युनिटी निर्माण होण्यासाठी 80 टक्के लोकांचं लसीकरण करावं लागेल.
हे अशक्य आहे.
तिसऱ्या लाटेत कोरोना रुग्णांचे मृत्यू रोखणं.
रुग्णांना ऑक्सिजन, व्हॅन्टिलेटरची गरज भासली नाही.
तर, आपण तिसरी लाट थोपवू शकलो असं म्हणता येईल.
लसीकरण पूर्ण करण्यासाठी किती वर्षं लागतील?
लसीकरण पूर्ण होण्यासाठी वर्ष लागेल.
18 वर्षावरील सर्वांचं लसीकरण करण्यासाठी कमीत कमी एक वर्ष लागेल.
सद्यस्थितीत लशींची मागणी आणि पुरवठा यात तफावत आहे.
पण, सरकारने घोषणा केलीये?
घोषणा करून काहीच फायदा नाही.
वस्तूस्थिती पहायला हवी.
राज्यात फास्टट्रॅक मोडमध्ये 24 तास लसीकरण मोहीम घेतली.
तरी लसीकरण पूर्ण होण्यासाठी 2021 चा शेवट उजाडेल.
कोव्हिडविरोधी लस दरवर्षी घ्यावी लागेल?
लस घेतल्यानंतर संसर्गापासून किती सुरक्षा मिळते, यावर मतमतांतरं आहेत.
काही डॉक्टर म्हणतात, विषाणू रोगप्रतिकारशक्तीला चकवतोय.
लशीचे दोन डोस घेतल्यानंतरही संसर्ग होतोय.
यात आजारचं स्वरूप गंभीर देखील होतं.
त्यामुळे, लशीचा तिसरा-चौथा डोस लागणार आहे.
आपण स्वत:ची काळजी घेतली नाही.
मास्क घातला नाही तर त्रास होणार.
राज्यातील दुसरी लाट कधी ओसरण्याची शक्यता आहे?
राज्यात कोरोनासंसर्गाची दुसरी लाट झपाट्याने आली.
संसर्ग इतक्या झपाट्याने पसरेल याचा अंदाज नव्हता.
व्हायरसचा नवीन स्ट्रेन तीव्रतेने संसर्ग करणारा आहे.
व्हायरसने मूळ रूप बदललं का हे शोधण्यासाठी जिनोम सर्व्हेलन्स वाढवावा लागेल.
आपण फार कमी जिनोम सिक्वेंन्सिंग करतोय.
कुठला स्ट्रेन पसरतोय याचा अभ्यास करावा लागेल.
राज्यातून दुसरी लाट मे महिन्याच्या अखेरीस किंवा जूनच्या सुरूवातीला ओसरण्यास सुरू होईल.
मुंबईत लाटथोडी कमी झाली असेल.
पण, लाट ओसरणं लोकांवर अवलंबून आहे.
लोकांनी मास्क घालायला पाहिजे.
निर्बंध, लॉकडाऊनचा फायदा होईल?
गेल्या आठवड्यात मुंबईत परिस्थिती सुधारताना दिसत होती.
आता पुन्हा 5 हजार रुग्ण आढळून आले.
राज्यात कडक निर्बंध लाऊनही रुग्ण सापडतायत.
रॅमडेसिवीर, प्लाझ्मा यांचा खरंच फायदा होतो?
प्लाझ्मा वापरल्याने म्युटंट ब्रीड होतात.
पण, अजूनही प्लाझ्मा वापरला जातो.
जगभरातील सर्व संशोधनात प्लाझ्माचा मध्यम आणि तीव्र आजारात फायदा होत नाही असं स्पष्ट झालंय.
भारतात याच्या दोन चाचण्या झाल्या.
तरी आपण प्लाझ्माच्या मागे लागतोय.
रॅमडेसिवीरने जीव वाचत नाही.
तरी लोक यामागे धावतात.
या औषधाने फक्त रुग्णालयातील काळ कमी होतो.
यावर आता निर्बंध आणावे लागतील.
व्हायरसमध्ये जास्तम्युटेशन झालं.
तर नंतर खूप त्रास होईल.
ज्या गोष्टींचा पुरावा नाही त्यामागे लोक धावताना दिसून येत आहेत.
सरकारने परिस्थिती योग्य हाताळली नाही?
राज्य किंवा केंद्रावर बोट दाखवण्यात अर्थ नाही.
हा व्हायरस फक्त दीड वर्ष जुना आहे.
आरोग्य सुविधांवर राज्यात लस कल उत्पन्नाचा फक्त दीड टक्का खर्च होतो.
आरोग्यावर चार टक्के खर्च झाला पाहिजे.
जगभरातील देश आरोग्य सुविधांवर चार टक्के खर्च करतायत.
आपल्या आरोग्य व्यवस्थेवर ताण पडतोय.
ऑक्सिजन, औषध, सर्वांवर ताण येतोय.
आरोग्य सुविधा एका रात्रीत तयार होत नाहीत.
यासाठी रणनिती आखावी लागेल.
एकीकडे दिवसेंदिवस वाढणारी रुग्णसंख्या नागपुरकरांच्या चिंतेत भर घालत असतानाच, नागपूरात कोरोना व्हायरसमध्ये 5 प्रकारचे म्युटेशन आढळून आले आहेत.
कोरोना व्हायरसमध्ये झालेलं हे म्युटेशन खूप धोक्याचं असल्याचं तज्ज्ञांचं म्हणणं आहे.
पण नेमके कोणते म्युटेशन आढळून आले आहेत आणि ते कसे धोक्याचे आहेत, ते आपण आता जाणून घेणार आहोत.
महाराष्ट्रात कोरोना रुग्णांची संख्या हळूहळू स्थिरावत असल्याची माहिती केंद्रीय आरोग्य विभागाने दिलीये.
राज्यातील 13 जिल्ह्यात कोव्हिडच्या परिस्थितीत सुधारणाझालीये.
पण नागपूरमध्ये कोरोनाचं संकट अजूनही गहिरं होताना दिसत आहे.
राज्याच्या उपराजधानीत 70 हजारपेक्षा जास्त अॅक्टिव्ह कोरोना रुग्ण आहेत, तर दररोज 5 हजारावर नवीन रुग्णांची नोंद होतेय.
कोरोना काळात IPL खेळवण्याचा अट्टाहास का केलागेला?
कोरोना काळात 'या' देशात राहणं सर्वाधिक सुरक्षित आयपीएलच्या बायो-बबलमध्ये कोरोना विषाणू कसा घुसला?
आणखी चिंतेची गोष्ट म्हणजे, नागपुरात कोरोनाचे 5 म्युटेशन झालेले स्ट्रेन्स आढळून आलेत.
नागपूरच्या इंदिरा गांधी वैद्यकीय महाविद्यालयाचे सुक्ष्मजीवशास्त्रज्ञ डॉ. रवींद्र खडसे यांनी बीबीसीशी बोलताना याला दुजोरा दिलाय.
'नागपूरमध्ये आढळले कोरोनाचे 5 स्ट्रेन्स'महाराष्ट्रात विदर्भातून फेब्रुवारी महिन्यात कोरोना संसर्गाची दुसरी लाट पसरायला सुरूवात झाली.
अमरावती जिल्ह्यात पहिल्यांदा कोरोनाचा म्युटेशन झालेला विषाणू सुक्ष्मजीवशास्त्रज्ञांना सापडला होता.
नागपूरमध्ये सापडलेल्या पाच स्ट्रेनबद्दल बोलताना डॉ. रवींद्र खडसे म्हणतात, "नागपुरात कोरोना व्हायरसमध्ये पाच प्रकारचे म्युटेशन आढळून आले आहेत.
काही नमुन्यांमध्ये डबल म्युटेशनदेखील सापडलं आहे.
"नागपुरमध्ये आढळून आलेली म्युटेशन -3 नमुन्यांमध्ये E484K आणि E484Q म्युटेशन आढळून आलं.
2 कोरोनाग्रस्तांमध्ये N440K स्ट्रेन मिळाला.
26नमुन्यांमध्ये E484K आणि L452R हे डबल म्युटेशन सापडलं.
7 सॅम्पलमध्ये L452R हा म्युटेशन झालेला स्ट्रेन आढळून आला.
"नागपूर शहरातून 74 नमुने नॅशनल सेंटर फॉर डीसिज कंट्रोलकडे तपासणीसाठी पाठवण्यात आले होते," असं डॉ.खडसे पुढे सांगतात.
तज्ज्ञ म्हणतात, म्युटेशन किंवा उत्परिवर्तन म्हणजे विषाणूच्या रचनेत बदल होणं.
विषाणूच्या दोन जनुकात बदल झाल्याने याला 'डबल म्युटेशन' म्हंटलं जातं.
शरीरातील रोगप्रतिकारशक्तीला हे म्युटेशन चकवत असल्याने संसर्ग तीव्रतेने पसरतो.
नागपूर कोरोनाचा हॉटस्पॉटराज्याची उपराजधानी कोरोनाव्हायरचा हॉटस्पॉट बनलीये.
तज्ज्ञांच्या मते, कोरोनाचा प्रादुर्भाव पसरण्यामागे म्युटेशन कारणीभूत आहेत.
राज्यात अॅक्टिव्ह रुग्णसंख्येमध्ये पुण्यानंतर नागपूर दुसऱ्या क्रमांकाच शहर आहे.
राज्याच्या आरोग्यविभागाच्या माहितीनुसार, नागपूरमध्ये एप्रिलच्या पहिल्या 20 दिवसात रुग्णवाढीचा सरासरी साप्ताहिक सरासरी दर 2.24 टक्के होता.
नागपुराक 19 एप्रिलला साप्ताहिक पॉझिटीव्हिटी रेट 35.2 टक्के होता.
नागपूर शहरात उपलब्ध 4366 ऑक्सिजन बेड्सवर 4801रुग्ण दाखल आहेत, तर 1765 आयसीयू बेड्सवर 2215 रुग्णांवर उपचार सुरु आहेत.
डॉ. शैलेश कोठाळकर नागपूरमधील वरिष्ठ हेड-नेक (Head and Neck) सर्जन आहेत.
कोरोनाच्या पहिल्यात लाटेत त्यांनी हजारो रुग्णांवर उपचार केले आहेत.
तेम्हणतात, "कोरोना व्हायरसमध्ये झालेलं म्युटेशन खूप धोक्याचे आहेत.
यामुळे खूप जास्त फंगल इंन्फेक्शनचे आजार होत आहेत.
हा म्युटंट कहर पसरवतोय.
कोव्हिड न्यूमोनियासोडून इतरही आजार या म्युटंटमुळे होत आहेत.
कोरोनाच्या दुसऱ्या लाटेत डोळे आणि नाकामध्ये संसर्गाच्या तक्रारींमध्ये वाढ झालीये.
डॉ. कोठाळकर सांगतात, "गेल्या सात दिवसात 'म्यूकर मायकॉसिस'चे 90 पेक्षा जास्त रुग्ण पाहिलेत.
तर 35रुग्णांची या आजारामुळे दृष्टी गेलीये.
आजार जास्त पसरल्याने काहींचे डोळे काढावे लागत आहेत.
"नागपूर शहरामध्ये या रुग्णांची संख्या जास्त आहे.
त्याचसोबत, मध्य प्रदेश, आंध्र प्रदेश आणि आसपासच्या जिल्ह्यांमधून रुग्ण उपचारासाठी येत आहेत.
इंदिरा गांधी वैद्यकीय महाविद्यालयाचे डॉ. खडसे म्हणतात, "लस घेतल्यानंतर कोरोनासंसर्ग झालेल्यांचे नमुने तपासणीसाठी पाठवणार आहोत.
लशीचा परिणाम काय होतोय.
हे यावरून समजू शकेल.
"E484Q ला एस्केप म्युटेशन का म्हणतात?
फेब्रुवारी महिन्यात अमरावतीत कोरोनासंसर्ग झपाट्याने पसरला.
पुण्याच्या बी.जे.मेडिकल कॉलेजच्या सुक्ष्मजीवतज्ज्ञांनी कोरोनाग्रस्तांच्या नमुन्यांच जिनोम सिक्वेंसिंग केलं.
तज्ज्ञांच्या मते, "E484Q एस्केप म्युटेशन आहे.
स्पाईक प्रोटीनमध्ये म्युटेशन झाल्याने शरीरातील अॅंटीबॉडी याबदललेल्या विषाणूला कमी प्रमाणात ओळखतात.
"L452R म्युटेशन म्हणजे काय?
तज्ज्ञांच्या माहितीनुसार, L452R अत्यंत तीव्रतेने पसरणारं म्युटेशन आहे.
पहिल्यांदा हे म्युटेशन अमेरिकेतील कॅलिफोर्नियामध्ये आढळून आलं.
त्यानंतर जगभरात हा नवीन स्ट्रेनसंशोधकांना सापडला.
E484K म्युटेशन काय आहे?
E484K म्युटेशन यूकेमध्ये आढळून आलेल्या व्हायरसमध्ये पहिल्यांदा आढळून आलं.
याची संसर्गक्षमता 70 टक्के असल्याचं डॉक्टरांचं म्हणणं आहे.
N440K म्युटेशन काय असतं?
केंद्रीय आरोग्यमंत्रालयाच्या माहितीनुसार, केरळ, आंध्र प्रदेश, तेलंगणा या राज्यात हे म्युटेशन आढळून आलं आहे.
इतर म्युटेशनसारखंच हे एस्केप म्युटेशन आहे.
जगभरातील 16 देशात हा नवीन स्ट्रेन सापडला आहे.
तज्ज्ञ काय म्हणतात?
नागपूरचे जनरल फिजीशिअन डॉ. संजय देवतळे सांगतात, "नागपुरमध्ये सापडलेला डबल म्युटंट खूप तीव्रतेने संसर्ग पसरवणारा आहे.
हा म्युटंट कोव्हिडविरोधी लशीला प्रतिकार करणारा असू शकतो.
लस घेतलेल्यांनाही हा म्युटंट अटॅक करू शकतो.
या म्युटंटची संसर्ग क्षमता जास्त असल्याने, रुग्णांची स्थिती लवकर गंभीर होताना पाहयला मिळाली आहे," असं ते म्हणतात.
नागपूरमध्ये होणारी रुग्णवाढ पाहता, मध्य रेल्वेने 11 रेल्वे कोचेसचं कोव्हिड केअर सेंटरमध्ये रुपांतर करून 176 बेड्सची व्यवस्था केली आहे.
डॉ. देवतळे पुढे सांगतात, "गेल्या आठवड्यात नागपूरमध्ये 7000 पेक्षा जास्त रुग्ण सापडत होते.
आता ही संख्या निम्म्यावर आली आहे.
रुग्णांची संख्या थोडी कमी होताना दिसून येत आहे.
"नागपुरात बेड पुरेसेआहेत?
नागपूर महानगरपालिकेचे आयुक्त राधाकृष्णन बी. यांनी गेल्या आठवड्यात दिलेल्या माहितीनुसार, "27 एप्रिल 2021 रोजी साडे पाच हजारावर अतिरिक्त बेड्सची व्यवस्था करण्यात आली आहे.
सध्या नागपूर शहरात शासकीय आणि खासगी रुग्णालयातील बेडसंख्या 7 हजार 144 इतकी झाली आहे.
"माझ्या वडिलांची इच्छा होती, काही झालं तरी या संकटात तू लोकांची सेवा करायची.
त्यामुळे त्यांच्या निधनानंतर लगेच दुसऱ्याच दिवशी कोव्हिड वार्डात पुन्हा दाखल झालो," पुण्यातील संजीवन रुग्णालयात कोव्हिड वार्डात सेवा देणारे डॉ. मुकुंद पेनुरकर सांगत होते.
वडिलांचे निधन तर झालेच पण आई आणि भाऊ सुद्धा कोव्हिडमुळे रुग्णालयात असल्यामुळे त्यांची देखील काळजी डॉ. पेनुरकर यांना होती.
आपलं वैयक्तिक दुःख विसरून ते दुसऱ्याच दिवशी कामावर रुजू झाले.
"आई आणि भाऊ यांना सुद्धा कोव्हिड असल्याने तेहॉस्पिटलमध्येच अॅडमिट होते.
सगळं दुःख मागं सारून रुग्णांच्या सेवेला लागलो.
कारण रुग्णांना माझी अधिक गरज होती," डॉ. पेनुरकर सांगतात.
'जेवणाचा डबा दिल्यानंतर लोक हात जोडतात, तेव्हा डोळ्यात पाणी येतं'प्रोनिंग म्हणजे काय?
आरोग्य मंत्रालयाने कोरोनाग्रस्तांना 'याचा' सल्ला का दिलाय?
दोन दिवस मृत आईजवळ होतं दीड वर्षाचं बाळ, पोलिसांनी भरवला मायेचा घास' 
ओळखपत्र नसल्याने माझ्या आई-वडिलांची कोरोना चाचणी करता आली नाही.
'डॉ. मुकुंद पेनुरकर हे कोरोनाच्या पहिल्या लाटे पासून कोरोना रुग्णांवर उपचार करत आहेत.
मुकुंद आणि त्यांची पत्नी दोघेही डॉक्टर आहेत.
आपण सतत कोरोना रुग्णांच्या सेवेत असतो तेव्हा कदाचित आपल्याला संसर्ग होऊन आपल्या आई-वडिलांनाही संसर्ग होऊ शकतो अशी भीती मनात आल्याने त्यांनी त्यांच्या आई-वडिलांना नागपूरला भावाकडे पाठवले.
नागपूरमध्ये देखील मोठ्या संख्येने रुग्ण वाढत असल्याने त्यांच्या भावाला 17 एप्रिलला कोरोनाची लागण झाली.
त्याचबरोबर त्यांचे आई वडील देखील कोरोना पॉझिटिव्ह आले.
डॉ. मुकुंद पेनुरकर, डॉक्टर रुग्णांची विचारपूस करताना वडिलांना आधी पक्षाघात झाल्यामुळे त्यांची तब्येत नाजूकच होती.
त्यामुळेच डॉ. मुकुंद यांना त्यांची जास्त काळजी वाटत होती.
नागपूरमध्ये तिघांना वेगवेगळ्या ठिकाणी बेड उपलब्ध होणार होते.
मग एकाच वेळी तीन जणांवर कसं लक्ष ठेवता येईल असा विचार पेनुरकर दांपत्याला आला आणि त्यांनी तिघांनाही नागपूरहून पुण्यात आणण्याचा निर्णय घेतला.
तिघांना कार्डियॅक अॅंब्युलन्समधून पुण्यात आणले.
ज्या ठिकाणी डॉ. मुकुंद प्रक्टिस करतात त्याच संजीवन रुग्णालयात तिघांना दाखल करण्यात आले.
26 एप्रिलला त्यांच्या वडिलांची प्रकृती खालावल्याने मुकुंद यांच्यासमोरच त्यांचे निधन झाले.
मुकुंद यांनी सर्व प्रयत्न करुनही ते आपल्या वडिलांना वाचवू शकले नाहीत.
एकीकडे आई आणि भाऊ हॉस्पिटलमध्ये अॅडमिट तर दुसरीकडे वडिलांचे निधन झाले, अशा परिस्थितीत मुकुंद यांनी आपल्या काही डॉक्टर मित्रांच्या साथीने त्यांची पत्नी आणि भाचीच्या उपस्थितीत त्यांनी वडिलांवर अंत्यसंसस्कार केले.
'काही झालं तरी काम करत राहा' वडिलांच्या निधनानंतर दुसऱ्याच दिवशी ते आपलं दुःख बाजूला ठेऊन कोव्हिड रुग्णांच्या उपचारासाठी कोरोना वॉर्डात दाखल झाले.
काही झालं तरी त्यांनी रुग्णांची सेवा करावी अशी त्यांच्या वडिलांची इच्छा होती.
मुकुंद म्हणाले, "या घटनेनंतर मी खूप दुःखी झालो होतो, परंतु वडिलांची देखील इच्छा होती की मी लोकांची सेवा करत राहिलं पाहिजे.
फिजिशिअन असोसिएशनचा मी सेक्रेटरी आहे.
आमचे सगळे डॉक्टर दिवस रात्र मेहनत करत आहेत.
कोणाच्या ना कोणाच्या घरी अशी परिस्थिती निर्माण होत असणार त्यामुळे आपण एक उदाहरण सर्वांसमोर निर्माण केलं पाहिजे या विचाराने देखील मी लगेच रुग्णांच्या सेवेत रुजू झालो.
आई माझ्याच हॉस्पिटलमध्ये अॅडमिट असल्याने रुग्णांना माझी किती गरज आहे हे तिला देखील दिसत होतं, त्यामुळे तिने सुद्धा काही झालं तरी काम करत राहण्याचा सल्ला दिला.
बाबा गेले तो दिवस खूप वाईट होता,खूप रडू आलं पण काम करणं देखील महत्त्वाचं होतं," मुकुंद सांगत होते.
मुकुंद यांचे आई आणि भाऊ कोरोनातून बरे झाले असून लवकरच त्यांना डिस्चार्ज देखील देण्यात येणार आहे.
कोव्हिडच्या दुसऱ्या लाटेत आतापर्यंत भारतात 420 डॉक्टरांचा मृत्यू झाला आहे.
इंडियन मेडिकल असोसिएशन (IMA) नं ही माहिती आणि आकडेवारी दिली आहे.
दुसऱ्या लाटेत सर्वाधिक डॉक्टरांचा देशाची राजधानी दिल्लीत झाला आहे.
दिल्लीत दुसऱ्या लाटते100, तर त्याखालोखाल बिहारमध्ये 96, तर उत्तर प्रदेशात 41 डॉक्टरांचा मृत्यू झाला आहे.
एप्रिलमध्ये दुसऱ्या लाटेनं हाहा:कार माजवला होता.
आता मे महिना संपत असताना कोरोना रुग्णवाढीत थोडी घट झाल्याचे चित्र आहे.
मृत्युमुखी पडलेल्य डॉक्टरांमध्ये IMAचेमाजी अध्यक्ष डॉ. के. के. अग्रवाल यांचाही समावेश आहे.
गेल्या सोमवारी डॉ. अग्रवाल यांचा कोरोनामुळे मृत्यू झाला.
ते 65 वर्षांचे होते.
कोरोनाच्या पहिल्या लाटेत 747 डॉक्टरांचा मृत्यू झाल्याची आकडेवारी IMA नं जरी केली आहे.
पहिल्या लाटेत सर्वाधिक डॉक्टरांचा मृत्यू तामिळनाडूत (91), तर त्या खालोखाल महाराष्ट्रात (81) झाले.
गेल्या महिन्यात म्हणजे एप्रिल 2021 मध्ये कोव्हिडच्या दुसऱ्या लाटेनं हाहा:कार माजवला होता, तेव्हा बीबीसीनं भारतातील डॉक्टरांच्या समस्यांचा आढावा घेतला होता.
तो आढावा इथं देत आहोत :जुलै महिन्यात बॉम्बे हॉस्पिटलमध्ये डायबेटिसचे डॉक्टर राहुल बक्षी कोव्हिड वॉर्डच्या राऊंडवर होते.
तेव्हा त्यांना एका खोलीत पीपीई किट परिधान केलेला एक कर्मचारी टेबल फॅनसमोरबसल्याचं दिसलं.
कोव्हिडच्या उपचारांसाठी दिल्या जाणाऱ्या स्टिरॉइड्सने रुग्णांमध्ये साखरेचं प्रमाण वाढतं.
कोव्हिड वॉर्डच्या राऊंडवेळी सर्वसाधारणपणे डॉक्टर आपला फोन बरोबर ठेवत नाहीत.
'जेवणाचा डबा दिल्यानंतर लोक हात जोडतात, तेव्हा डोळ्यात पाणी येतं.
'कोरोनावर उपचार करणाऱ्या डॉक्टरांचं मानसिक स्वास्थ्य बिघडत चाललंय का?
पीपीई म्हणजे पर्सनल प्रोटेक्टिव्ह इक्विपमेंटचा अर्थ होतो एन-95मास्क, सर्जिकल मास्क, गॉगल, फेस शिल्ड, गाऊन, कॅप.
नैसर्गिक विधींना जाऊ शकत नाही, कुणाची काही मदत घेऊ शकत नाहीत.
तुम्ही विचार करा, तुम्हाला काही महिने असा किट घालून काम करायला सांगितलं तर?
तुमची अवस्था काय होईल?
पीपीई किट घालण्याची भीती इन्स्टाग्राम अकाऊंटवर डॉ. बक्षी यांनी फोटोच्या खाली लिहिलं की, "पीपीई किट घातल्यानंतर अर्ध्या तासात घामाने भिजायला होतं.
कारण तुम्ही डोक्यापासून पायापर्यंत पॅक असता.
पीपीई किट घालून शंभर मीटर चाललं तर धाप लागते.
दोन मजले चढून गेलं तर श्वास घेणंअवघड होतं".
पीपीई किट घातला की खाता पिता येत नाही, नैसर्गिक विधींना जाता येत नाही.
डॉ. बक्षी लिहितात, "पीपीई किट घालून जेव्हा माणूस पंख्यासमोर बसतो तेव्हा पंख्याचा मोठाआवाज होतो.
बाहेर जोरदार वारा वाहत असला तरी आम्हाला ते कळत नाही.
अशा परिस्थितीत काम केल्याने मानसिक परिणामही होतो.
"गेल्या वर्षभरापासून जास्त काळ लाखो डॉक्टर, मेडिकल स्टाफ आव्हानात्मक परिस्थितीत कोरोना संकटाशी दोन हात करत आहेत.
मुंबईत रेसिडेंट डॉक्टर असणाऱ्या भाग्यलक्ष्मी सांगतात, "कोव्हिडच्या दुसऱ्या लाटेमुळे आयुष्यात पहिल्यांदा कितीतरी माणसांना नकार द्यावा लागत आहे.
व्हेंटिलेटर, ऑक्सिजन बेडच्या शोधात रुग्णांचेनातेवाईक फिरत आहेत.
मात्र अशा कठीण परिस्थितीतही आम्हाला नाही सांगावं लागतं, कारण सगळे बेड्स भरलेले आहेत.
हे अतिशय निराश करणारं आहे.
"डॉक्टरांचे मृत्यू अधिकृत आकडेवारीनुसार, कोरोना संकटाने आतापर्यंत देशात 1.87 लाख लोकांचा मृत्यूझाला आहे.
भारतीय मेडिकल असोसिएशनचे अध्यक्ष आणि प्राध्यापक डॉ. जे. ए. जयालाल यांच्या मते, आतापर्यंत 780 डॉक्टरांचा कोरोनामुळे मृत्यू झाला आहे.
कोरोनामुळे नर्स, वैदयकीय क्षेत्रात कार्यरत किती लोकांचा मृत्यू झाला आहे याची गणतीच नाही.
काम संपल्यानंतर विश्रांती घेताना डॉक्टरगेल्या तेरा महिन्यांपासून वैद्यकीय क्षेत्राशी निगडित मंडळींच्या घरच्या अडचणी, कामाचा वाढता दबाव, आजूबाजूला सातत्याने होणारे मृत्यू, भीती हे सगळं असूनही डॉक्टर मंडळी काम करत आहेत.
डॉ. भाग्यलक्ष्मी सांगतात, "आम्ही प्रदीर्घ काळ तणावपूर्ण वातावरणात काम करत आहोत.
आम्ही हताश झालो आहोत.
"डॉ. भाग्यलक्ष्मी यांना अनेकदा 10 तास पीपीई किट लागून काम करावं लागलं आहे.
निराशाजनक वातावरण काश्मीरमधल्या बारामुल्ला इथे लहान मुलांचे डॉक्टर असलेले सुहैल नायक यांच्या मते अशा वातावरणात काम करणं खूप कठीण आहे.
जेव्हा तुमच्यावर इतकं मानसिक दडपण असतं, सगळीकडे चहूबाजूला कोरोना आणि फक्त कोरोना आहे, लोक श्वास घेऊ शकत नाहीयेत अशी परिस्थिती आहे.
मुंबईत रेसिडेंट डॉक्टर म्हणून कार्यरत रोहित जोशी यांच्या मते सातत्याने अशा वातावरणात काम करणं निराशाजनक असतं.
कधी कधी वाटतं इतकं काम करावं का? सोडून द्यावं.
वरिष्ठ डॉक्टर आणि कंसल्टंट्सच्या तुलनेत रेसिडेंट डॉक्टर 24 तास ऑन ड्युटी असतात.
अनेक दिवस दहा दहा तास पीपीई किट परिधान करून कोव्हिड रुग्णांच्या वॉर्डात काम करणं, इच्छा असूनही लोकांची मदत करू न शकणं, रात्री कोणत्याही वेळी ड्युटीसाठी बोलावणं येणं, झोपपूर्ण न होणं, सकाळपासून संध्याकाळपर्यंत तणावपूर्ण वातावरण, तब्येत ठीक नसताना काम करणं, आजूबाजूला होणारे मृत्यू, आक्रोश करणारे, धाय मोकलून रडणारे नातेवाईक-अशा वातावरणात काम करणं कोणालाही दमवून टाकू शकतं.
डॉ. रोहित जोशी सांगतात, "रुग्णांची संख्या प्रचंड आहे, डॉक्टरांची संख्या कमी आहे.
आम्हाला वेगवान काम करावं लागतं.
फक्त कोव्हिड रुग्णांची संख्या वाढतेय असं नाही.
कोव्हिड निगेटिव्ह झालेल्या लोकांनानॉन-कोव्हिड वॉर्डात पाठवलं जातं.
नागरिकांनी वैद्यकीय क्षेत्रात कार्यरत लोकांसाठी थाळ्या आणिटाळ्या वाजवल्या.
जम्मूत स्त्रीरोग विशेषज्ञ म्हणून कार्यरत अमनदीप कौर सांगतात, आम्ही आमचा जीव धोक्यात घालून काम करतहोते.
जम्मूतल्या गांधीनगर मधील सरकारी रुग्णालयात कार्यरत अमनदीप यांच्या आईवडिलांचं वय साठच्या पुढे आहे.
त्यांच्या आईला डायबेटिसचा त्रास आहे.
त्यामुळे त्यांनी आईला भेटणं बंद केलं आहे.
त्यांची मुलं निगेटिव्ह होती.
तेव्हा मला विश्वास वाटलाकी देव आमच्याबरोबर आहे".
डॉ. अमनदीप यांनी कोरोना पॉझिटिव्ह महिलांच्या प्रसूती शस्त्रक्रिया केल्या.
पूँछ, राजौरी, किश्तवाड, डोडा इथून लोक त्यांच्या रुग्णालयात येत.
लॉकडाऊन काळात गाडी चालवत त्या सर्जरी करण्यासाठी रुग्णालयात जात असत.
त्यावेळचं वातावरण, कामाचा दबाव, कामानंतर सगळ्यांपासून अंतर राखणं या सगळ्याचा त्यांच्या छोट्या मुलावरही परिणाम झाला.
अमनदीप यांना त्याच्या शिक्षकांशी चर्चा करावी लागली.
पीपीई किट घालून सर्जरी करताना त्यांना चक्करही आली आहे.
अशावेळी त्या थोडावेळ बसून राहत आणि मग पुन्हा कामाला लागत असे असं त्यांनी सांगितलं.
पीपीई घालूनही धोका टळत नाही पीपीई किट घातल्यानंतर घामाची आंघोळ होते.
शरीरातून मीठ आणि पाणी बाहेर पडतं.
पीपीई किट घातलंम्हणजे धोका नाही असं नाही.
पीपीई किट घालूनही धोका नाही असं नाही.
पीपीई किट काढण्याची एक पद्धत असते.
गाऊन, गॉगल यांना विशिष्ट क्रमाने काढावं लागतं.
डॉ. अमनदीप यांचे पती डॉ. संदीप डोगरा यांच्या मते कोरोनाच्या पहिल्या लाटेत पीपीई किट घालूनही डॉक्टरांना कोरोना झाला कारण, वॉर्डमधून बाहेर पडल्यानंतर त्यांना असं वाटलं की आता काही होणार नाही.
तुम्ही खोलीत मास्क काढायला नको.
ही गोष्ट तेव्हा माहिती नव्हती.
कुटुंबीयांची चिंताज्या भीषण वेगाने कोरोनाचा संसर्ग पसरतो आहे तेलक्षात घेऊन डॉक्टरांना ही भीती आहे की आपल्या कुटुंबीयांना याचा त्रास होऊ नये.
मोतीहारीचे सर्जन डॉ. आशुतोष शरण सांगतात, "ओपीडीतून आल्यानंतर गाऊन, ग्लोव्ह्ज सगळं काढून टाकतात.
स्वत:ला सॅनिटाईज करतो.
घरी गेल्यावर गरम पाण्याने आंघोळ करतो.
डॉ. शरण यांचं स्वत:चं नर्सिंग होम आहे.
त्यांना लस मिळाली आहे.
गेल्या 13-14 महिन्यात केवळ एकदा नातीच्या वाढदिवसासाठी ते सिलीगुडीला गेले होते.
हे शक्य होऊ शकलं कारण डिसेंबर, जानेवारीत कोरोना रुग्णांचं प्रमाण कमी झालं होतं.
मुंबईच्या डॉ. जोशी यांना असं वाटतं की, "अनेक लोकांना डॉक्टरांना कोणत्या परिस्थितीत काम करावं लागत आहे याची कल्पना नाही.
त्यांच्या मते, डॉक्टरांनी रेमडिसीवर इंजेक्शन लिहून दिलं म्हणजे पैशाचा विषय आहे.
किंवा हा कोव्हिड हॉस्पिटलचा पैसे उकळण्याचा प्रयत्न आहे.
जेव्हा मी अशा गोष्टी ऐकतो तेव्हा मी काहीच बोलत नाही.
मी लोकांना बदलू शकत नाही.
पण आमचा हुरूप वाढवणारे लोकही खूप आहेत.
विरारमध्ये विजय वल्लभ रूग्णालयातील आग्नितांडवात 13 कोव्हिडग्रस्त रुग्णांचा मृत्यू झाला.
पण ठोस उपाययोजना मात्र होतानादिसत नाहीत.
विरारमधल्या कोव्हिड हॉस्पिटलला लागलेल्या आगीत 13 रुग्णांचा मृत्यू, मुख्यमंत्र्यांचे चौकशीचे आदेश सगळीकडे फक्त अॅम्ब्युलन्स, मृतदेहांचा ढीग, अन् काळीज पिळवटणारा आक्रोशत्यामुळे महाराष्ट्रातील रुग्णालयं मृत्यूचा सापळा बनत आहेत?
हामहत्त्वाचा प्रश्न पुन्हा उपस्थित झालाय.
विजय वल्लभ हॉस्पिटलमधील आगीनंतरची परिस्थिती विजय वल्लभ हॉस्पिटलमधील आगीनंतरची परिस्थिती रुग्णालयातील अग्नितांडवाच्या घटना23 एप्रिल 2021 - विरारच्या विजय वल्लभ रुग्णालयातील अग्नितांडवात 13 रुग्णांनी प्राण गमावले.
ऑक्टोबर 2020 -मुलुंडच्या एपेक्स कोव्हिड रुग्णालयात आग लागली.
1 रुग्ण मृत्यूमुखी पडला.
जनरेटवर जास्त प्रमाणात तापल्याने आग लागल्याचं सांगण्यात आलं.
जानेवारी 2021 - भंडारा जिल्हा रुग्णालयातील नवजात शिशु विभागात आग लागली.
यात 10 नवजात अर्भकांचा मृत्यूझाला.
रेडियंट वॉर्मल कंट्रोल पॅनलमध्ये स्पार्क झाल्याने लाग लागल्याचं चौकशीत उघड झालं.
रुग्णालयात आग लागण्याची कारणं काय?
रुग्णालय प्रशासनाचा हलगर्जीपणा, निष्काळजीपणा, रुग्णालयातील अग्निसुरक्षा तपासण्यात सरकारी यंत्रणांकडून होणारी दिरंगाईही अग्नितांडवाची प्रमुख कारणं आहेत.
विजय वल्लभ हॉस्पिटलमधील आगीनंतरची परिस्थिती विजय वल्लभ हॉस्पिटलमधील आगीनंतरची परिस्थितीमुंबई अग्निशमन दलाचेमाजी प्रमुख प्रताप करगुप्पीकर, रुग्णालयातील अग्नितांडवाची प्रमुख कारणं सांगतात -कोव्हिड सेंटरमध्ये किंवा रुग्णालयात अग्नीरोधक मटेरिअल वापरण्यात येत नाही
एसी रूममधील हवा दर तासाला कमीतकमी 20 वेळा पूर्ण बदलली गेली पाहिजे.
रुममध्येऑक्सिजनचं प्रमाण खूप जास्त असल्यास आग भडकण्याची शक्यता असते 
कोव्हिड रुग्णालयात हात धुण्यासाठी सॅनिटायझर वापरतात.
यातील ज्वालाग्रही गॅस हवेत रहातो.
"आपत्कालीन व्यवस्थेच्या नावावर या सर्व गोष्टींकडे लक्ष दिलं जात नाही.
देखभाल आणि दुरुस्ती याकडे दुर्लक्ष केलं जाततं.
ऑक्सिजन आणि ज्वलनशील पदार्थांचं कॉम्बिनेशन खूप घातक आहे," असं प्रताप करगुप्पीकर पुढे सांगतात.
वायरिंग, केबलिंगमध्ये बिघाड झाला तर,शॉर्टसर्किट होण्याची शक्यता असते.
"एसीमध्ये स्फोट होऊ शकतो?
गेल्या काही दिवसात रुग्णालयात लागलेल्या आगीच्या घटनांमध्ये एसी युनिटमध्ये स्फोट झाल्याचं प्राथमिक कारण पुढे येतंय.
त्याबद्दल बोलताना प्रताप करगुप्पीकर सांगतात, "एसी मशिनला आठतासानंतर रेस्ट गरजेची आहे.
एसीमधील पार्ट गरम होणार.
ज्यामुळे छोटा स्फोट होण्याची शक्यता असते.
"कोव्हिड 19 वॉर्ड कोव्हिड 19 वॉर्डभाजप नेते किरीट सोमय्या सांगतात, "राज्यातील कोणत्याही रुग्णालयाचं फायर सेफ्टी ऑडिट करण्यात आलेलं नाही.
सरकारने सर्व कोव्हिड सेंटरचं ऑडीट केलं पाहिजे.
"रुग्णालयातील अग्निसुरक्षेच्या मार्गदर्शक सूचनानॅशनल डिझास्टर मॅनेजमेंट ऑथॉरिटीने देशभरातील रुग्णालयांना 2016 मध्ये अग्निसुरक्षेबाबत सूचना दिल्या आहेत 
रुग्णालयातील भिंत आणि फ्लोअर अग्निरोधक असावी आग लागल्यास ऑटोमॅटिक अग्निरोधक यंत्रणा कार्यान्वित झाली पाहिजे
फायर अलार्म सिस्टिम, आग विझवण्यासाठी यंत्रणा इलेक्ट्रिकल वायरिंग सुरक्षित ठेवण्यासाठी डक्ट किंवा शाफ्ट असावा रुग्णालयाने ICU आणि वॉर्डमधून रुग्णांना आपात्कालीन परिस्थितीत बाहेर कसं काढावं याचा वर्षातून एकदा सराव करावा
आपत्कालीन परिस्थितीत ICU मॅनेजमेंटचा अभ्यास एसीचे इन्स्पेक्शन पॅनल आणि दरवाजे अग्निरोधक असावेत.
1 तासापेक्षा जास्तवेळ टिकू शकतील असे गरजेचे यांसारख्या अनेक मार्गदर्शक सूचना रुग्णालयाच्या अग्निसुरक्षेबाबत देण्यात आल्या आहेत.
निष्काळजीपणा प्रमुख कारण?
रुग्णालयात आग लागण्याच्या घटनेनंतर सरकारकडून कागदी घोडे नाचवले जातात.
अहवाल तयार करून दोन-चार लोकांवर कारवाईहोते.
पण ठोस उपाययोजना केल्या जात नाहीत.
माजी सनदी अधिकारी महेश झगडे सांगतात, "रुग्णालयात फायर ऑडिट होतं का नाही, अग्निसुरक्षेची उपकरणं योग्य आहेत का, शॉर्टसर्किट होत नाहीये ना, हे तपासण्याचं काम वायरमन आणि अभियंत्यांचं आहे.
त्यांच्यावर वरिष्ठ अधिकाऱ्यांनी लक्ष ठेवलं पाहिजे.
पण याकडे दुर्लक्ष केलं जातं.
"मुंबईतील परिस्थिती काय?
रुग्णालयात आग लागण्याच्या घटनानंतर मुख्यमंत्री उद्धव ठाकरेंनी राज्यातील सर्व रुग्णालयांच्या फायर ऑडिटचे आदेश दिले होते.
रुग्णालयात अग्निसुरक्षा नसल्याचा मुद्दा मार्चच्या अर्थसंकल्पीय अधिवेशनात उपस्थित करण्यात आला.
नगरविकासमंत्री एकनाथ शिंदे यांनी विधीमंडळात मुंबईतील 701 रुग्णालयात अग्निसुरक्षेत त्रूटीआढळून आल्या आहेत, असं मान्य केलं होतं.
राज्य सरकारची माहिती -मुंबई महापालिकेने 1324 खासगी आणि सरकारी रुग्णालयांची अग्निसुरक्षा ऑडीट केलं663 खासगी रुग्णालयात अग्निसुरक्षा उपाययोजनांमध्ये त्रुटी.
या रुग्णालयांना नोटीस बजावण्यात आली38सरकारी आणि पालिका रुग्णालयात त्रूटी आढळून आल्याभंडारा जिल्हा रुग्णालयातील दुर्घटनेच्या पार्श्वभूमिवर ठाण्यातील रुग्णालयांचं फायर ऑडीट करण्यात आलं.
ठाण्यातील 347 रुग्णालयांची तपासणी अग्नीशमन विभागाने केली.
शहरातील 168 रुग्णालयांनानोटीस पाठवण्यात आली आहे.
सरकारने विधीमंडळात दिलेल्या माहितीनुसार, आग लागण्याच्या घटनांमध्ये बहुतांश प्रकरणात सदोष विद्युत प्रणाली मुख्य कारण असल्याचं समोर आलं आहे.
एप्रिल 2019 मध्ये बॉम्बे हायकोर्टाने अग्निशमन विभागाची परवानगी नसलेल्या मुंबई आणि ठाण्यातील सर्व रुग्णालयांना सील करण्याचे आदेश दिले होते.
मुंबई महापालिका आयुक्त इक्बाल सिंह चहल यांनी एप्रिल महिन्यात सर्व रुग्णालयांना फायर सेफ्टी ऑडीट करण्याचे आदेश दिले होते.
सदोष वायरिंग आग लागण्याचं प्रमुख कारणसाल 2018 मध्ये तत्कालीन नगरविकास राज्यमंत्री रणजीत पाटील यांनी मुंबईत आग लागण्याच्या 69 टक्के घटना सदोष वायरिंगमुळे घडल्याची माहिती, विधानपरिषदेत दिली होती.
2008 ते 2018 या कालावधीत मुंबईत 49 हजारपेक्षा जास्त आग लागण्याच्या घटना घडल्या.
ज्यातील 33 हजारपेक्षा जास्त घटनांमध्ये शॉर्टसर्किटमुळे आग लागल्याची माहिती सरकारने दिली होती.
ऑक्सिजनला मराठीत प्राणवायू का म्हणतात, ते वेगळं सांगायची गरज नाही.
पण कोरोना विषाणूच्या साथीनं प्राणवायू किती महत्त्वाचा आहे पुन्हा आठवण करून दिली आहे.
रुग्णांना ऑक्सिजनचा नियमित पुरवठा करणं, हे सध्या भारतात आरोग्य व्यवस्थेसमोरचं मोठंआव्हान बनलं आहे.
विशेषतः महाराष्ट्रात, ऑक्सिजनची कमतरता निर्माण झाली आहे.
राज्याचे मुख्यमंत्री उद्धव ठाकरे यांनी त्याविषयी चिंता व्यक्त केली आणि मंगळवारी फेसबुकद्वारा जनतेशी संवाद साधताना आपण केंद्र सरकारला हवाई मार्गे ऑक्सिजन पुरवठ्याविषयी विनंती केली असल्याचं सांगितलं.
पण परिस्थिती नेमकी किती दाहक आहे?
ऑक्सिजनच्या पुरवठ्यामध्ये काय अडचणी असतात आणि मुळात ऑक्सिजनचा कोव्हिडच्या रुग्णांना काय फायदा होतो?
महाराष्ट्रात कोरोनाच्या रुग्णांची संख्या काआणि कशी वाढतेय?
'या' 7 आलेखांमधून जाणून घ्याकोरोना लशीचे दोन डोस घेण्यात 6 ते 8 आठवड्यांचं अंतर का ठेवतात?
कोरोना लशींबद्दलच्या 'या' गोष्टी तुम्हाला माहिती आहेत का?
महाराष्ट्रात ऑक्सिजनची टंचाई केवढी मोठी?
महाराष्ट्राचा विचार केला तरराज्यात दररोज साधरण 1200 मेट्रीक टन ऑक्सिजनचं उत्पादन केलं जातं.
वैद्यकीय तसंच औद्योगिक कारणांसाठी हा ऑक्सिजन वापरला जातो.
सध्या कोव्हिडची साथ बघता राज्यातला 100 टक्के ऑक्सिजनआरोग्य सुविधांसाठी राखीव ठेवण्यात आल्याचं मुख्यमंत्र्यांनी सांगितलं आहे.
सध्या दिवसाला 950 ते 1000 टन ऑक्सिजन राज्यात वापरला जात असल्याचीही माहिती त्यांनी दिली.
एवढ्या मोठ्या प्रमाणात निर्मिती होत असूनही आतापासूनच राज्यात काही ठिकाणी ऑक्सिजनचा तुटवडा भासू लागला आहे.
राज्यातली वाढती रुग्णसंख्या पाहता येत्या काही दिवसांत आणखी ऑक्सिजनची गरज निर्माण होईल, हे वास्तव आहे.
तज्ज्ञांच्या मते पुढच्या काही आठवड्यांत महाराष्ट्राला दरदविशी 1500 ते 1600 मेट्रीक टन ऑक्सिजन लागू शकतो.
पण ऑक्सिजनची ही वाढीव मागणी पुरी करणं सोपं नाही.
ऑक्सिजनची निर्मिती कशी होते?
हवेत मुबलक प्रमाणात (जवळपास 21 टक्के) ऑक्सिजन असताना, त्याची निर्मिती कशी केली जाते, असा प्रश्न तुम्हाला पडला असेल.
त्यामागची वैज्ञानिक प्रक्रिया थोडी गुंतागुंतीची आहे.
पण शास्त्रीय संज्ञा बाजूला ठेवून अगदी थोडक्यात सांगायचं, तर दबावाखाली द्रवात रुपांतर केलं जातं.
अशा द्रवीकृत हवेतले घटक वेगळे करणं सोपं जातं.
त्यातून शुद्ध आणि द्रवरुपातला ऑक्सिजन किंवा नायट्रोजनमिळतो.
हा द्रवीकृत म्हणजे लिक्विफाईड ऑक्सिजन रंगानं फिकट निळा असतो आणि अतिशय थंड असतो.
त्याचं तापमान उणे 183 अंश सेल्सियस एवढं कमी असतं.
अशा अतिथंड वायूंना 'क्रायोजेनिक गॅसेस' म्हटलं जातं.
हे तापमान कायम राखणं हे आव्हान असलं, तरी द्रवरुपात अशा वायूची साठवणूक आणि वाहतूक करणं सोयीचं असतं.
त्यासाठी हा द्रवीकृत ऑक्सिजन सिलिंडरमध्ये दबावाखाली भरला जातो.
भारतात हे काम करणारे 500 कारखाने आहेत.
पण त्यातून निर्माण होणारा सगळाच ऑक्सिजन वैद्यकीय उपचारांसाठी वापरला जात नाही.
कोव्हिडची साथ येण्यापूर्वी भारतात तयार होणाऱ्या ऑक्सिजनपैकी 15 टक्के ऑक्सिजनच वैद्यकीय उपचारांत वापरला जायचा.
बाकीचा ऑक्सिजन तेलशुद्धिकरण प्रकल्पांमध्ये किंवा लोह उद्योग, कार निर्मिती अशा क्षेत्रांमध्ये ब्लास्ट फर्नेस म्हणजे भट्टी चालवण्यासाठी वापरला जायचा.
गेल्या वर्षी लॉकडाऊनच्या काळात उद्योग बंद होते त्यामुळे रुग्णालयांना ऑक्सिजनचा पुरवठा होत राहिला.
पण लॉकडाऊन उठल्यावरनंतर उद्योगांकडून ऑक्सिजनची मागणी वाढत गेली.
तरीही प्राधान्य रुग्णालयांना दिलं जातंय.
सध्या देशात प्राथमिक अंदाजानुसार निम्म्याहून अधिक ऑक्सिजन वैद्यकीय उपचारांसाठी वापरला जातो आहे.
आता मागणी वाढल्यावर ऑक्सिजनचे नवे कारखानेअसे लगेच उभे करणंही शक्य नाही.
शिवाय केवळ ऑक्सिजनची निर्मिती वाढवून चालत नाही, त्याची ने-आण कशी होणार हाही प्रश्न आहे.
ऑक्सिजनच्या वाहतुकीतील आव्हानं भारतात ऑक्सिजनची निर्मिती करणाऱ्या कारखान्यांतून टँकरद्वारा ऑक्सिजनचा पुरवठा केला जातो.
काही ठिकाणी टँकर थेट हॉस्पिटलपर्यंत आणला जातो आणि मग पाईपद्वारा ऑक्सिजन प्रत्येक बेडपर्यंत थेट पोहोचवला जातो.
तर काही ठिकाणी रिफिल प्लांटमध्ये म्हणजे छोट्या कारखान्यांत हा टँकरद्वारा आलेला ऑक्सिजन सिलिंडरमध्ये भरला जातो आणि मग ते सिलिंडर्स रुग्णालयांत पुरवले जातात.
पण अशा ठिकाणी सिलिंडर वारंवार बदलावे लागू शकतात.
वाचायला ही व्यवस्था सोपी वाटत असली, तरी प्रत्यक्षात ऑक्सिजन सिलिंडरची वाहतूक करताना अनेक नियम पाळावे लागतात.
लिक्विड ऑक्सिजन ज्वलनाला मदत करतो आणि त्यामुळे काही अपघात होणार नाही, यासाठी काळजी घ्यावी लागते.
त्यासाठी विशिष्ट प्रकारचे क्रायोजेनिक टँक आणि ते नेऊ शकतील अशा ट्रकचाच वापरहोतो.
भारतात असे साधारण पंधराशे ट्रक असल्याची माहिती ऑल इंडिया इंडस्ट्रीयल गॅसेस मॅन्युफॅक्चरर्स असोसिएशननं दिली आहे.
महाराष्ट्रात ऑक्सिजन वाहतुकीत काय अडचणी आहेत?
महाराष्ट्रात मुंबई जवळचं तळोजा, पुणे आणि नागपूर अशा मोजक्याचठिकाणी द्रवरुपातील ऑक्सिजन तयार केला जातो.
पण तिथून तो इतर शहरांमध्ये पोहोचवण्यास वेळ लागतो.
ऑक्सिजन निर्मिती करणाऱ्या कारखान्यात एक टँकर भरण्यासाठी अडीच ते तीन तास लागतात.
त्यामुळे अनेकदा कारखान्याबाहेरच रिकाम्या टँकर्सनारांगेत उभं राहावं लागतं.
टँकर भरल्यावर तो वेगानं चालवता येत नाही.
अशा टँकर्सच्या वाहतुकीवर प्रतितास 40 किलोमीटरची वेगमर्यादा घालण्यात आली आहे.
तसंच रात्री अपघातांची संख्या जास्त असल्यानं दहानंतर हे टँकर्स प्रवास करत नाहीत.
राज्यात पुण्यासारख्या ठिकाणी प्रशासनानं ऑक्सिजनच्या टँकर्सना अँब्युलन्ससारखा दर्जा दिला होता.
म्हणजे वाहतूक कोंडी झाली तर या गाड्यांना प्राधान्यानं पुढे जाता येईल.
पण असे उपाय करूनही नांदेडसारख्या शहरांमध्ये तर हे टँकर्स पोहोचण्यासाठी उशीर होत असल्याची माहिती स्थानिक पत्रकार योगेश लाटकर देतात.
"ऑक्सिजन टँकर्सना नांदेडपर्यंत पोहोचण्यासाठी तळोज्याहून 25 तास, पुण्याहून 18 तास, नागपूरहून 15 तास एवढा वेळ लागतो आहे.
इथे ऑक्सिजनचा टँकर आला की तोसिलिंडरमध्ये भरण्यासाठी लगबग सुरू होते.
अगदी दुष्काळी भागात पाण्याचा टँकर भरल्यावर जे दिसतं तसंच हे दृश्य दिसतं.
"नांदेडमध्येच ऑक्सिजन रिफिल प्लांटचे मालक गणेश भारतीय सांगतात "आम्ही दिवसाला 150 ते 200 सिलेंडर्स भरून विकायचो.
आता ही मागणी रोज 500 ते 600 सिलेंडर्सवर गेली आहे.
उद्योगाला जाणारा ऑक्सिजन पुरवठा आता बंद केला आहे आणि सगळे सिलेंडर्स रुग्णालयांत जातायत.
"नेहमीपेक्षा अनेक तास जास्त काम करावं लागत असून मागणी पूर्ण करताना दमछाक होत असल्याचं तेसांगतात.
तसंच उत्पादन आणखी वाढवायचं असेल तर आपल्यासारख्या पुरवठादारांना काही महिने लागू शकतात असंही ते सांगतात.
त्यामागचं मुख्य कारण म्हणजे भांडवल, सिलिंडर्सची कमतरता आणि मनुष्यबळाचा अभाव.
द्रवरूप ऑक्सिजनची हाताळणी करण्यासाठी, किंवा हॉस्पिटलमध्ये त्याचा पुरवठा करण्यासाठी कौशल्याची गरज असते.
मात्र अनेक कर्मचाऱ्यांना त्याचा सराव नसल्यानं किंवा पुरवठ्याच्या प्रक्रियेत गळती झाल्यानं वीस टक्क्यांपर्यंत ऑक्सिजन वाया जात असल्याचं निरीक्षण अन्न आणि औषध विभागाच्या एका अधिकाऱ्यांनी बीबीसी मराठीशी बोलताना नोंदवलं आहे.
हवाई वाहतूक आणि अन्य पर्यायमहाराष्ट्रात टंचाई जाणवू लागल्यावर गुजरात, कर्नाटक अशा शेजारच्या राज्यांतून काही प्रमाणात ऑक्सिजनचा पुरवठा करण्यात आला.
पण ही राज्यहीरुग्णसंख्या वाढत असल्यानं आता हा पुरवठा थांबवू शकतात.
आरोग्यमंत्री राजेश टोपे यांनी मुंबईत पत्रकारांशी बोलताना याविषयी माहिती दिल्याचं पीटीआयचं वृ्त आहे.
त्यामुळे ऑक्सिजन वाया जाणार नाही, यावर आता शासनाचा भर राहील.
दरम्यान, मुख्यमंत्री उद्धव ठाकरे यांनी केंद्राकडे मदत मागितली असून, हवाई वाहतुकीचा पर्याय आणि लष्कराची मदत देण्याची विनंतीही केली आहे.
यासंदर्भात आम्ही ऑल इंडिया गॅसेस मॅन्युफॅक्चरर्स असोसिएशनचे अध्यक्ष साकेत टिक्कू यांच्याशी संपर्क साधला.
ते म्हणाले की, ऑक्सिजन पुरवठा कसा वाढवायचा यावर सरकारशी आम्ही चर्चा करतो आहोत आणि लवकरच निर्णय घेतला जाईल.
कोव्हिड रुग्णांना ऑक्सिजन पुरवठा का गरजेचा?
एरवी आपण हवेतून श्वासावाटे ऑक्सिजन आत घेतो.
हा ऑक्सिजन फुप्फुसातून रक्तात प्रवेश करतो आणि रक्तावाटे पेशींपर्यंत पोहोचतो.
तिथे ग्लुकोजसोबत त्याची रासायनिक प्रक्रिया होते, म्हणजे अन्नाचं उर्जेत रुपांतर होतं.
सजीवांच्या जगण्यासाठी ही प्रक्रियासर्वात महत्त्वाची आहे.
काही आजारांमध्ये किंवा एखाद्या सूक्ष्मजीवाचा संसर्ग फुप्फुसात वाढला, तर रक्तात ऑक्सिजन मिसळण्याच्या प्रक्रियेतच अडथळे निर्माण होतात.
अशा वेळी नेहमीसारखा श्वासावाटे घेतला जाणारा ऑक्सिजन पुरेसाठरत नाही.
रुग्णांना मग शुद्ध ऑक्सिजनचा पुरवठा केला जातो.
काही आजारांत त्यासाठी ऑक्सिजन कॉन्सन्ट्रेटरची मदत घेतली जाते.
हे मशीन हवेतून ऑक्सिजन शुद्ध करून रुग्णांना पुरवतं आणि ते वापरणं तुलनेनं सोपं असतं.
पण डॉक्टरांच्या म्हणण्यानुसारतेवढा ऑक्सिजन कोव्हिडच्या रुग्णांसाठी पुरेसा नसतो आणि त्यांना सिलिंडरनं किंवा पाईपनं होणार्‍या ऑक्सिजनची गरज असते.
तरीही ऑक्सिजन कॉन्सन्ट्रेटरनं कोव्हिड रुग्णांना काही मदत होते आहे का, याची माहिती राज्याचा अन्न आणि औषध विभागघेत आहे.
एक गोष्ट मात्र लक्षात ठेवायलाच हवी.
रुग्णाला यंत्रानं किंवा सिलिंडरनं ऑक्सिजन घेण्याची गरज आहे की नाही, याचा निर्णय डॉक्टरांनाच घेऊ द्यायला हवा.
कारण शुद्ध स्वरुपातल्या ऑक्सिजनमुळे काही अपघातही होण्याची शक्यता असते.
''अनेक रुग्ण हे ग्रामीण भागातून आले आहेत, तर काहींचं संपूर्ण कुटुंब कोरोनाबाधित झालं आहे.
त्यांच्या घरी डबे करायला कोणी नाही.
डबे दिल्यानंतर अनेक जण हात जोडून आभार मानतात, तेव्हा आपण समाजासाठी काहीतरी करतोय याचं समाधान वाटतं.
''नाशिकच्या रुग्णालयांमध्ये कोरोना बाधितांना तसंच घरी एकट्या असणाऱ्या ज्येष्ठ नागरिकांना मोफत डबे पुरवणारे अक्षय मोरे सांगत होते.
कोरोनाची दुसरी लाट ही पहिल्या लाटेपेक्षा भयंकर आहे.
यात कोरोनाची लागण होणाऱ्यांची संख्या झपाट्याने वाढत आहे.
काही जणांचं संपूर्ण कुटुंब कोरोनाबाधित होतंय, त्यामुळे गरजू रुग्णांना मोफत डबे पुरवण्याचे काम अक्षय आणि त्याच्यासारखे अनेक तरुण राज्यातील विविध भागांमध्ये करत आहेत.
कोरोना : फुफ्फुसांचं आरोग्य तपासण्यासाठीची '6 मिनिट वॉक टेस्ट' काय आहे?
कोरोनावर उपचारासाठी 'विराफिन' औषधाला आपत्कालीन वापरासाठी भारतात परवानगी कोरोनावर उपचार करणाऱ्या डॉक्टरांचं मानसिक स्वास्थ्य बिघडत चाललंय का?
अक्षय प्रमाणेच पुण्यात आकांक्षा सडेकर, तर मुंबईमध्ये भालचंद्र जाधव करत आहेत.
हे तिघंही वेगवेगळ्या शहरांमध्ये हे काम करत असले तरी या तिघांची भावना एकच आहे ती म्हणजे अडचणीच्या काळात लोकांना मदत करायची.
भालचंद्र नाशिकच्या एका फार्मा कंपनीच्या मार्केटिंग विभागात अक्षय काम करतात.
नाशिकमध्ये कोरोनाची रुग्णसंख्या वाढत असताना दुसरीकडे रुग्णांच्या जेवणाचे मोठ्या प्रमाणावर हाल होत होते.
नाशिकच्या जिल्हा रुग्णालयात शहरातूनच नाही, तर ग्रामीण भागातून देखील मोठ्या प्रमाणावर रुग्ण दाखल होत होते.
अशा रुग्णांच्या नातेवाईकांना डबे देणं शक्य होतनाही.
अशा रुग्णांना मोफत डबे देण्याचं काम अक्षय आणि त्यांची पत्नी करत आहे.
दररोज 100 डबे हे दोघे पुरवतात.
हा सर्व खर्च अक्षय स्वतःच्या खिशातून करतात.
गेल्या लॉकडाऊनमध्ये देखील अक्षय आणि त्यांच्या सहकाऱ्यांनी पायी घरी निघालेल्या मजुरांना अन्नदानाची मदत केली होती.
अक्षय म्हणतात, ''या महामारीत अनेक लोकांचे जेवणाचे हाल झाले, त्यामुळे त्यांना मदत करायला हवी असं वाटलं.
पत्नीशी याबाबत चर्चा केली तिने देखील लगेच होकार दिला.
मग आम्ही ही सेवा सुरु केली.
हे काम सुरू करण्यामागे एकच भावना होती ती म्हणजे लोकांचे हाल व्हायला नको.
उद्या माझ्यावर देखील अशी वेळ येऊ शकते त्यामुळे माझ्याकडून जोपर्यंत शक्य होईल तोपर्यंत हे मी करत राहील.
''अक्षय यांच्या कामाचं त्यांच्या नातेवाईकांकडून देखील कौतुक होतंय.
लोक गावीत्यांच्या आई-वडिलांना फोन करुन तुमचा मुलगा चांगलं काम करतोय, असं सांगतात.
त्यांचा आई-वडिलांना ते करत असलेल्या कामाचा अभिमान वाटतो.
डबेइंग्लंडमध्ये शिक्षण घेतलेल्या आणि गेल्या पाच वर्षांपासून भारतात स्थायिक झालेल्या आकांक्षा देखील पुण्यात गरजू लोकांना डबा पुरवण्याचे काम करत आहेत.
सहा एप्रिलपासून त्यांनी त्यांच्या रौनिता या मैत्रिणीच्या मदतीने हे काम सुरू केले.
आत्तापर्यंत त्यांनी 1250 गरजूंना डबे दिले आहेत.
आकांक्षा म्हणतात, ''लहानपणापासूनच मला इतरांना मदत करण्यास शिकवण्यात आले होते.
यावेळीच्या कोरोनाच्या लाटेत अनेकांचे हाल होत असल्याने त्यांना मदत करायला हवी असं वाटलं.
आम्ही ज्यांना डब्याची नितांत गरज आहे त्यांना डबे पुरवतो.
हॉस्पिटलमध्ये असणाऱ्या तसेच होम आयसोलेशनमध्येअसणाऱ्या कोरोना रुग्णांना आम्ही मोफत डबे देतो.
त्याचबरोबर बसस्टॉपवर राहणारे, रुग्णवाहिकेचे ड्रायव्हर अशांना देखील आम्ही डबे देतो.
''यापलीकडे देखील अनेक लोक आम्हाला डब्याची विचारणा करतात.
त्यामुळे ज्यांना डब्याची गरज आहे आणि जे पैसे देऊ शकतात अशांना आम्ही डबे पुरवणाऱ्या खानावळींचे नंबर देतो.
''मुंबईच्या परळ भागात होम आयसोलेशनमध्ये असणाऱ्या रुग्णांना मोफत डबा देण्याचं काम भालचंद्र जाधव करतात.
त्यांचा केटरिंगचा व्यवसाय आहे.
परळ, शिवडी, वडाळा या भागातते मोफत डबे पोहोचवत आहेत.
गेल्या वर्षीच्या आणि आताच्या लॉकडाऊनमुळे व्यवसायात तोटा झालेला असताना त्यांनी हे काम हाती घेतलं आहे.
इच्छा असेल तिथे मार्ग निघतो असं ते यावर म्हणतात.
होम आयसोलेशनमध्ये असणाऱ्या रुग्णांना डबा देण्यासाठी लोक घाबरतात म्हणून मग भालचंद्र यांनी या लोकांना डबा देण्याचं ठरवलं.
व्हॉट्सअॅपच्या माध्यमातून त्यांनी याबाबतची माहिती लोकांपर्यंत पोहचवली.
त्यानंतर त्यांना डब्याची मागणी करणारे अनेक फोन येऊ लागले.
सध्या ते सकाळ संध्याकाळ 35 ते 40 रुग्णांना दोन वेळचं जेवण पुरवत आहेत.
होम डिलिव्हरी करण्यासाठी त्यांनी त्यांच्या सोबत केटरिंग व्यवसायात काम करणाऱ्या मुलांना सोबत घेतलं आहे.
"गरजूला मदत करता येत असल्याचं समाधान आहे.
लोक डबा मिळाल्यानंतर हात जोडतात, ते पाहून डोळ्यात पाणी येतं.
इतर लोकांनी सुद्धा आपल्यापरीने मदत करायला हवी," असं भालचंद्र सांगतात.
महाराष्ट्रात लॉकडाऊन 'अनलॉक' करण्यावरून महाविकास आघाडी सरकारच्या मंत्र्यांमध्येच गोंधळ दिसून येतोय.
राज्यात ज्या जिल्ह्यांमध्ये कोरोना संसर्गाचा पॉझिटिव्हीटी रेट 5 टक्के आहे अशा ठिकाणी लॉकडाऊन हटविण्यात येणार असल्याचं विजय वडेट्टीवार यांनीम्हटलं.
मात्र, थोड्याच वेळात ही लॉकडाऊन हटविण्याबद्दलची अधिकृत घोषणा नसल्याचं मुख्यमंत्री कार्यालयाकडून स्पष्ट करण्यात आलं.
म्हणजे, लॉकडाऊन हटवण्याची अधिकृत घोषणा होत नाही, तोवर आधीचेच नियम लागू असतील आणि त्यात ई-पासचा मुद्दाआहेच.
त्यामुळे हा ई-पास काय आहे आणि तो कसा काढायचा, हे जाणून घेऊया.
राज्यात 1 जूनपर्यंत लॉकडाऊन कायम, 13 जिल्ह्यांमध्ये कडक नियमकाळ्या बुरशीचा फटका बसलेल्या रुग्णांना राज्य सरकारकडून मोफत उपचार -आरोग्यमंत्री अत्यावश्यक कारणासाठीच आंतरजिल्हा प्रवासाची परवानगी नागरिकांना असेल आणि त्यासाठी ई-पास घ्यावा लागणार आहे.
पण जिल्हाबंदीचे नियम काय आहेत आणि हा ई-पास काढायचा तरी कसा, याची माहिती आपण आता जाणून घेणार आहोत.
राज्यात जिल्हाबंदीही लागू असेल, याचा अर्थ नागरिकांना एका जिल्ह्यातून दुसऱ्या जिल्ह्यात प्रवेश करता येणार नाही.
महाराष्ट्र लॉकडाऊन : तुमच्या मनातले 9 प्रश्न आणि त्यांची उत्तरं 18 वर्षांवरील लोकांनी लस मिळवण्यासाठी नाव कुठे आणि कधी नोंदवायचं?
मुंबई-पुण्यात कोरोनाचा संसर्ग आटोक्यात येतोय, असं म्हणता येईल का?
आवश्यक कारणांमध्ये वैद्यकीय आपत्कालीन स्थिती,कुटुंबातील निधन अशा कारणांचा समावेश होतो.
याबरोबरच इतर राज्यांमध्ये अडकलेले लोक विमान, लांब पल्ल्यांच्या रेल्वे, बस, खाजगी वाहनं किंवा टॅक्सीने आपल्या शहरात परत येऊशकतात.
एका जिल्ह्यातून दुसऱ्या जिल्ह्यातल्या विमानतळावर जाण्यासाठी टॅक्सीचा वापर करता येईल.
पोलीस संबंधित पुरावे स्वीकारू शकतील, उदाहरणार्थ वैद्यकीय कारणांसाठी प्रवास करत असाल तर त्या संबंधित कागदपत्रं.
रास्त कारण आणि त्याचे पुरावे यांची शहानिशा करण्याची जबाबदारी नियमांची अंमलबजावणी करणाऱ्यायंत्रणेला देण्यात आली आहे.
INपोलीस प्रशासनाने ई-पास वितरीत करण्यासाठी https://covid19.mhpolice.in/ ही वेबसाईट बनवली आहे.
1. पासकरिता अर्ज करण्यासाठी(Apply For Pass Here)आणि
2. आपल्या अर्जाची प्रक्रिया कुठेपर्यंत आली आहे ते पाहण्यासाठी किंवा पास मंजूर झाल्यास तो डाऊनलोड करण्यासाठी अर्ज केल्यानंतर पोलिसांकडून साधारणपणे एक ते दोन दिवसांत अर्ज निकाली काढण्यात येतात.
पण कधी कधी त्याला जास्त वेळही लागू शकतो, असा गेल्या वेळचा अनुभव आहे.
अर्ज प्रक्रियेतील टप्पे -1. आपल्या ब्राऊजरमध्ये https://covid19.mhpolice.in/ या वेबसाईटची लिंक टाईप करा.
2. तुम्हालाई-पासकरिता अर्ज करावयाचा असेल, तर Apply For Pass Here या बटणावर क्लिक करा.
३. पुढच्या पेजवर तुम्हाला महाराष्ट्राबाहेर भेट देण्याची गरज आहे का?
हा प्रश्न तुम्हाला विचारला जाईल.
4. त्यानंतरतुम्हाला तुमच्या प्रवासाची सर्व माहिती सविस्तरपणे भरावी लागणार आहे.
यामध्ये तुमचं नाव, प्रवासाची तारीख, मोबाईल क्रमांक, प्रवासाचं कारण, वाहनाचा प्रकार, वाहनाचा क्रमांक, सध्याचा पत्ता, इमेल आयडी, प्रवास सुरू होण्याचं ठिकाण, प्रवासाचं शेवटचं ठिकाण, तुम्ही सध्या कंटेनमेंट झोनमध्ये आहात किंवा नाही, त्याशिवाय, परतीचा प्रवास या सर्व प्रश्नांची उत्तरे तुम्हाला द्यावी लागतील.
फोटोची साईज 200 KB पेक्षा जास्त नसावी.
वरील सर्व माहिती योग्यरित्या भरून Submit बटणावरक्लिक केल्यास तुमचा अर्ज पोलिसांकडे पाठवला जाईल.
तुमचा अर्ज मंजूर झाला किंवा नाकारला गेला याची माहिती मिळवण्यासाठी हा अर्जक्रमांक अतिशय महत्त्वाचा आहे.
6. तुमचा अर्ज मंजूर झाला किंवा नाही याचा माहिती तुम्हाला पहिल्या पेजवरच्या दुसऱ्या पर्यायावर मिळेल.
त्याठिकाणी आपला टोकन आयडी नंबर टाकून क्लिक केल्यास अर्ज डाऊनलोड करण्यासाठीचा पर्याय दिसेल.
'ऑक्सफर्ड ॲस्ट्राझेनेका (जी भारतात कोव्हिशिल्ड या नावाने दिली जाते) किंवा फायझर या लशींचा एक डोस जरी घेतला, तरी कोव्हिड-19 चा संसर्ग होण्याचा प्रमाण झपाट्याने कमी होतं,' असं यूकेमधल्या एका अभ्यासात समोर आलं आहे.
या लशींचा फायदा 75वर्षांच्यावर असणारे जेष्ठ नागरिक, कोमॉर्बिडीटी असणारे पेशंट आणि इतर नागरिक अशा सगळ्याच वयोगटांना झाला आहे.
भारतातला कोरोना विषाणूचा प्रकार काय आहे?
त्याविरोधात लस काम करूशकेल का?
भारत कोरोनाची दुसरी लाट रोखण्यात अपयशी का ठरला?
18 वर्षांखालील मुलांना लसीकरणातून का वगळलं?
पण या संशोधनात यूकेतल्या 3,70,000 लोकांचा अभ्यास केलला आहे.
या अभ्यासातून नियंत्रित चाचणीत केलेले नाही, तर खऱ्याखुऱ्या जगात केलेल्या अभ्यासाचे निष्कर्ष समाविष्ट आहेत.
पहिल्या अभ्यासात असंदिसून आलं की, ऑक्सफर्ड-ॲस्ट्राझेनेका (कोव्हिशिल्ड) किंवा फायझरपैकी कोणत्याही लशीचा एक डोस घेतलेल्या लोकांना कोरोना व्हायरसचा नवा संसर्ग व्हायचं प्रमाण 65 टक्क्यांनी कमी झालं आहे.
नव्या व्हेरिएंटपासून संरक्षणडिसेंबर 2020 ते एप्रिल 2021 याकाळात दिलेल्या लशींच्या अभ्यासात लक्षात आलं की लस दिल्यानंतर 3 आठवड्यानंतर लक्षणं दिसत असणाऱ्या संसर्गाचं प्रमाण 74 टक्क्यांनी कमी झालं तर लक्षणं दिसत नसलेल्या (असिंप्टॉमॅटिक) संसर्गाचं प्रमाण 57 टक्क्यांनी कमी झालं.
ज्यांना फायझरचा दुसरा डोस मिळाला त्यांना संसर्ग होण्याची शक्यता 90 टक्क्यांनी कमी झाली.
पण या अभ्यासात हे दिसूनआलं की दोन्ही लशी त्यावेळेस यूकेमध्ये पसरलेल्या केंट व्हेरिएंट (B117) च्या विरोधात काम करतात.
"पहिल्या डोसनंतर जे सरंक्षण मिळतं त्याने हे सिद्ध होतं की पहिल्या आणि दुसऱ्याडोसमध्ये 12 आठवड्यांचं अंतर असावं.
यामुळे पहिल्या डोसामुळे मिळणाऱ्या संरक्षणाचा कालावधी वाढेल आणि दवाखान्यात अॅडमिट होणाऱ्या रूग्णांची संख्या कमी होईल तसंच मृत्यूचं प्रमाणंही कमी होईल.
"पण त्यांनी याही मुद्द्यावर भर दिला की ज्यांना लस मिळाली आहे अशा लोकांनाही कोव्हिडचा संसर्ग होऊ शकतो आणि त्यांनी लस घेतल्यानंतरही सोशल डिस्टन्सचं पालन करावं आणि मास्क घालावेत.
दुसऱ्या अभ्यासात लशीचा पहिला डोस घेतलेल्या जवळपास 46,000 प्रौढ व्यक्तींमध्ये शक्तीशाली अँटीबॉडी रिस्पॉन्स आढळून आला.
संशोधकांनी म्हटलं की हे अँटीबॉडी रिस्पॉन्स"जवळपास 10 आठवडे टिकले.
"ऑक्सफर्ड-ॲस्ट्राझेनेकाची लस दिल्यानंतर शरीरातले अँटीबॉडी रिस्पॉन्स हळूहळू वाढले, त्यांचं प्रमाणही कमी होतं.
बायोटेक-फायझरची लस घेतल्यानंतर अँटीबॉडी रिस्पॉन्स झपाट्याने वाढले पण झपाट्याने खालीही आले,विशेषतः वयोवृद्ध लोकांमध्ये.
80 वर्षांच्या वरच्या लोकांमधले अँटीबॉडी रिस्पॉन्सलशीचे दोन्ही डोस घेतल्यानंतर तरूणांमध्ये वृद्धांच्या तुलनेत चांगला प्रतिसाद आढळून आला.
पण फायझरची लस घेतल्यानंतर सगळ्याच वयोगटांमध्ये अँटीबॉडीचं प्रमाण वाढल्याचं दिसून आलं असं या अभ्यासात म्हटलं आहे.
पण एका निष्कर्षांने अभ्यासकांना आश्चर्य वाटलं तो म्हणजे लशीच्या दुसऱ्या डोसनंतर 80 पेक्षा जास्त वय असलेल्या लोकांमध्ये इम्युन रिस्पॉन्स मोठ्या प्रमाणात वाढला - अगदी तरूण लोकांपेक्षा कित्येक पटींनी अधिक .
या संशोधनाने लशीचे दोन्ही डोस घेणं किती महत्त्वाचं आहे हे अधोरेखित होतं असं संशोधकांचं म्हणणं आहे.
पण कोव्हिडची लस दिल्यानंतर अँटीबॉडी कशा तयार होतात हे अजून स्पष्ट नाहीये.
या संशोधनाच्या मुख्य संशोधक प्रा. सारा वॉकर म्हणतात, "लोकांनाकोव्हिड-19 पासून प्रदीर्घ काळासाठी वाचवण्यासाठी लोकांना नक्की किती अँटीबॉडी रिस्पॉन्स गरजेचा असेल किंवा तो किती काळ असावा लागेल याबद्दल अजून काहीच स्पष्ट नाही.
पण पुढच्या वर्षभरात आम्ही केलेल्या सर्व्हेतून मिळालेली माहिती या गोष्टींवर प्रकाश टाकू शकेल.
गेल्या महिन्याच्या म्हणजे मार्चच्या सुरुवातीला भारताचे आरोग्यमंत्री हर्षवर्धन यांनी घोषित केलं की, 'भारतातली कोरोना साथ संपत आली आहे.
'एवढंच नव्हे तर हर्षवर्धन यांनी भारताचे पंतप्रधान नरेंद्र मोदी यांचं नेतृत्व म्हणजे आंतरराष्ट्रीय सहकार्याचं उत्तम उदाहरण असल्याचंही म्हटलं होतं.
जानेवारीपासून भारतानं 'व्हॅक्सिन डिप्लोमसी'अंतर्गत विविध देशांना लशी पुरवल्या.
हर्षवर्धन यांचा हा आशावाद नि आत्मविश्वास भारतात कोरोनाग्रस्तांची कमी होत जाणाऱ्या आकडेवारीच्या आधारावर बेतलेला होता.
गेल्यावर्षी सप्टेंबरच्या मध्यात रुग्णसंख्या पिकवर असताना, 93 हजारहून अधिक रुग्ण दरदिवशी आढळत होते.
त्यानंतर यंदा फेब्रुवारीच्या मध्यात भारतात दरदिवशी सरासरी 11 हजार रुग्ण आढळत होते.
कोरोनानं मृत्युमुखी पडणाऱ्यांची संख्याही कमी होऊन, दिवसाला 100 च्याखाली आली होती.
ऑक्सिजन गळतीमुळे नाशिकच्या झाकिर हुसैन रुग्णालयात 22 जणांचा मृत्यू'
आमचा पेशंट तर जिवंत करून देणार नाही, मग त्यांच्या मृत्यूची जबाबदारी तरी घ्या'
लॉकडाऊन हा शेवटचा पर्याय समजावा, नरेंद्र मोदींचे राज्यांना आवाहन
सिरमलशीचा दर जाहीर, खासगी हॉस्पिटलमध्ये उपलब्ध होणार लस गेल्या वर्षापासून कोरोनाशी लढा दिला जातोय.
राजकीय नेते, धोरणकर्ते आणि माध्यमातील काही लोक असं मानू लागले की, भारत कोरोनाच्या संकटातून बाहेर पडतोय.
पंतप्रधान नरेंद्र मोदींनातर 'व्हॅक्सिन गुरू' उपाधी देऊनही सगळे मोकळे झाले होते.
निवडणुका आणि क्रिकेटचे सामनेयंदा फेब्रुवारी महिन्याच्या अखेरीस भारतीय निवडणूक आयोगानं पाच राज्यांमधील निवडणुका जाहीर केल्या.
18 कोटी 60 लाख लोक मतदार असलेल्या याराज्यांमधील 824 जागांची ही निवडणूक.
27 मार्चपासून मतदान सुरू झालेली ही निवडणूक अजूनही सुरू आहे.
महिनाभर मतदानाचे टप्पे आहेत.
पश्चिम बंगालमध्ये तर सर्वाधिक आठ टप्प्यात मतदान होत आहे.
निवडणुकीचा प्रचारही मोठ्या प्रमाणात होत आहे.
सुरक्षेचे नियम आणि सोशल डिस्टन्सिंग यांचा पार फज्जा उडाला.
त्यानंतर गेल्या महिन्यात मार्च महिन्याच्या मध्यात भारतीय क्रिकेट बोर्डानं भारत विरुद्ध इंग्लंड सामना पाहण्यासाठी 1 लाख 30 हजार क्रिकेट रसिकांना गुजरातमधील नरेंद्र मोदी मैदानात उपस्थित राहण्यास परवानगी दिली होती.
यातील बरेच क्रिकेट रसिकांनी मास्कही परिधान करून आले नव्हते.
या घडामोडींच्या अवघ्या महिन्याभरात भारतात दुसऱ्या लाटेनं धडका देण्यास सुरुवात केली.
भारतातील अनेक शहरात अचानक रुग्णसंख्या वेगानं वाढू लागली.
पुन्हा लॉकडाऊन लागू करण्याची अनेक शहरांवर वेळ आली.
एप्रिलच्या मध्यापर्यंत तर भारतात दिवसाला सरासरी एक लाखांहून अधिक रुग्ण सापडू लागले.
'कोरोनाचं संकट आणखी तीव्र होऊ शकतं'रविवारी म्हणजे 18 एप्रिल रोजी एका दिवसात 2 लाख 70 हजार नवीन रुग्ण सापडले आणि 1600 हून अधिक रुग्णांचा मृत्यू झाला.
हे दोन्ही एका दिवसातले आजवरचे विक्रम म्हणून नोंदवले गेले.
लॅन्सेट कोव्हिड-19 कमिशनच्या अहवालात असा इशारा देण्यात आला आहे की, नीट खबरदारी घेतली गेली नाही, तर दिवसाला किमान 1750 लोकांचे बळी जातील आणि जूनच्या पहिल्या आठवड्यापासून ही संख्या दिवसाला 2320 इतकी होईल.
भारत आजच्या घडीला आरोग्य आणीबाणीच्या कचाट्यात अडकलाय.
सोशल मीडियावर कोरोनाग्रस्तांच्याअंत्यसंस्काराचे व्हीडिओ मागून व्हीडिओ शेअर केले जात आहेत.
कोरोनाग्रस्तांच्या पार्थिवांच्या स्मशानाबाहेर रांगा लागल्यात.
बऱ्याच ठिकाणी एकाच बेडवर दोन दोन रुग्णांना ठेवावं लागत आहे.
हॉस्पिटलच्या कॉरिडोअर आणि लॉबीमध्येही रुग्णांवर उपचारकेले जात आहेत.
औषधं काळ्या बाजारात विकली जात आहेत.
चाचणीचे अहवाल येण्यासाठी बरेच दिवस लागत आहेत.
"माझा मुलगा मृत्युमुखी पडल्याचं त्यांनी मला तीन तास सांगितलं नाही," असं एक आई एका व्हीडिओत आयसीयूबाहेर बसून सांगत होती.
'लसीकरणाचा वेगही मंद'भारतातल्या लसीकरण मोहिमेतही अडथळे येऊ लागलेत.
देशभरात एक कोटीहून अधिक डोसेस पुरवल्यानंतरही अनके ठिकाणी लशींचा तुटवडा जाणवू लागलाय.
भारतातील सर्वांत मोठी लस उत्पादक कंपनी सीरम इन्स्टिट्यूट ऑफइंडियानं म्हटलं की, आर्थिक कुवत कमी पडत असल्यानं जूनपर्यंत लशींचा पुरवठा वाढवू शकत नाही.
भारतानं ऑक्सफर्ड एस्ट्राझेनेका लशीची निर्यात काही काळासाठी थांबवलीय.
कारण देशांतर्गत लशीला आधी प्राधान्य देण्याचं भारतानं ठरवलंय.
शिवाय, परदेशी लशीची आयात करण्याचाही निर्णय सरकारनं घेतलाय.
किंबहुना, आता ऑक्सिजनची मागणी पूर्ण करण्यासाठी बहुधा तेही आयात करण्याची शक्यता आहे.
कोरोना संसर्गाची सगळी लक्षणं दिसत असूनही अनेकांमध्ये टेस्टनिगेटिव्ह का येते?
एकीकडे असा गोंधळ आणि भीतीचं वातावरण असतानाच, दुसरीकडे जगातील सर्वांत श्रीमंत मानली जाणारी क्रिकेट स्पर्धा अर्थात इंडियन प्रीमियर लीग बंद मैदानांमध्ये कुठल्याही क्रिकेट रसिकांच्या प्रत्यक्ष उपस्थितीविना सुरूच आहेत आणि तेही रोज.
दुसरीकडे, ज्या राज्यांमध्ये निवडणुका सुरू आहेत, तिथं हजारो लोक आपापल्या नेत्यांच्या सभांमध्ये उपस्थित राहत आहेत, हिंदू धर्मियांच्या कुंभमेळ्यातही सहभागी होत आहेत.
दुसऱ्या लाटेकडे दुर्लक्ष झालं का?
"जे काय होतंय, ते विचार करण्याच्या पलीकडचं आहे," असं समाजशास्त्राचे प्राध्यापक शिव विश्वनाथन यांनी माझ्याशी बोलताना म्हटलं.
तज्ज्ञांच्या मते, भारत सरकारनं दुसऱ्या लाटेकडे दुर्लक्ष केलं, जी भारतात सर्वांत वेगानं पसरलीय.
फेब्रुवारीच्या मध्यात द इंडियन एक्स्प्रेसचे पत्रकार तबस्सुम बरनागरवाला यांनी महाराष्ट्रातील काही भागात सातपटीत रुग्णसंख्या वाढत असल्याचं सांगितलं होतं.
महिन्याअखेरीस बीबीसीने कोरोनाग्रस्तांच्या वाढीबाबत महाराष्ट्रातील एका जिल्हा रुग्णालयातील सिव्हिल सर्जन डॉ. श्यामसुंदर निकम यांना विचारलं, तर त्यांनी सांगितलं, "या लाटेचं कारण नेमकं काय आहे हे आम्हाला माहित नाही.
काळजीचं कारण म्हणजे पूर्ण कुटुंबच्या कुटुंब कोरोनाग्रस्त होत आहे.
हे पूर्णपणे नवीन आहे.
भारतातील युवा वर्ग, भारतातील रोगप्रतिकारक शक्ती, अधिकाधिक ग्रामीण भाग अशा गोष्टी पाहून भारतानं कोरोनावर मात केल्याच जाहीर केलं.
मात्र, हा अतातायीपणा होता.
ब्लूमबर्गमधील स्तंभलेखक मिहीर शर्मा म्हणतात, "अधिकाऱ्यांचा अहंकार, अति-राष्ट्रवाद, प्रशासनातील अक्षमता यांमुळे हे संकट पुन्हा वाढलंय.
"लोकांनी सुरक्षेच्या नियमांकडे केलेलं दुर्लक्ष, लग्नसमारंभ आणि सार्वजनिक कार्यक्रमांना हजेरी लावणं, राजकीय, धार्मिक कार्यक्रमांना परवानगी, तसंच सरकारकडून येणाऱ्या संदेशांचा गोंधळ दुसऱ्या लाटेला जोर मिळाला.
कोरोनाची साथ थोडी कमी होत गेली, तसं लोकांनी लस घेण्याचंही कमी केलं.
लसीकरण मोहीम मंदावली होती.
खरंतर जुलै अखेरीपर्यंत 25 कोटी लोकांना लस देण्याचं लक्ष्य होतं.
नेमकी चूक कुठे झाली?
फेब्रुवारीच्या मध्यात अमेरिकेतील यूनिव्हर्सिटी ऑफ मिशिगनमधील जीवशास्त्रज्ज्ञ भ्रमार मुखर्जी यांनी ट्वीट करून म्हटलं की, "भारतानं कोरोनाग्रस्तांची संख्या कमी होत असली, तरी लसीकरण मोहिमेला वेग दिला पाहिजे.
" मात्र, याकडे कुणीच लक्ष दिलं नाही.
"इथं एक प्रकारच्या विजयाचं वातावरण होतं.
काही जणांना वाटलं की आपण हर्ड इम्युनिटी कमावलीय.
प्रत्येकाला पुन्हा कामावर जायचं होतं.
काही जण याबाबत बोलत होते, मात्र त्यांच्याकडे दुर्लक्ष केले गेले," असं पब्लिक हेल्थ फाऊंडेशनचे अध्यक्ष के. श्रीनाथ रेड्डीम्हणतात.
भौतिकशास्त्र आणि जीवशास्त्राचे प्राध्यापक गौतम मेनन म्हणतात, "भारतातील कोरोनाची दुसरी लाट टाळता आली नसती, पण तिचं उपद्रव-मूल्य कमी करता आलं असतं, इतर देशांप्रमाणेच भारतानेही जानेवारीपासूनच इतर व्हेरिएंटच्या तपासणीसाठी जिनोमिक सर्व्हेलन्स करायला हवं होतं.
"काही व्हेरिएंट कोरोनाग्रस्तांच्या वाढीला कारणीभूत असू शकतात.
"फेब्रुवारीत महाराष्ट्रातील काही रुग्णांमुळे आपल्याला नव्या व्हेरिएंट्सबद्दल कळलं.
मात्र, प्रशासानं तेव्हाही नाकारलं होतं.
हा आपल्याकडील दुसऱ्या लाटेचा टर्निंग पॉईंट ठरला," असं मेनन म्हणतात.
सार्वजनिक आरोग्याच्या संकटामुळे भारताने काय धडा घेतला?
भारतानं अतातायीपणा करत विजयाची घोषणा करायला नको होता.
भविष्यातल्या आरोग्य संकटावेळी लोकांनीही लहान-सहान लॉकडाऊनसाठी अनुकूल राहायला हवं.
भारत अद्यापही लसीकरण मोहिमेत खूप मागे आहे.
अनेक साथरोग तज्ज्ञांनी इशारा दिला आहे की अजून कोव्हिडच्या बऱ्याच लाटा येऊ शकतात.
भारताचा लसीकरणाचा दरही मंद आहे आणि भारत हर्ड इम्युनिटीपासूनही दूर आहे.
"आपण लोकांचं आयुष्य ठप्प करू शकत नाही.
आपण गर्दीच्या शहरात अंतर पाळू शकत नसू, तर किमान सगळेजण नीट मास्क वापरू तरी शकतो.
आणि ते मास्क नीट परिधान केलं पाहिजे.
ही काही मोठी गोष्ट नाहीय," असं प्रा. रेड्डी म्हणतात.
"मला इतकं असहाय्य आणि लाचार कधीच जाणवलं नाही.
म्हणून तुमच्याशी काही गोष्टी बोलाव्याशा वाटल्या.
जेणेकरून तुम्ही सुरक्षित राहिलात, तर माझ्या मनाला शांती मिळेल.
"हे आर्त आवाहन आहे लोकांचे प्राण वाचवण्यासाठी जीवाची बाजी लावणाऱ्या एका डॉक्टरचं.
कोरोनाविरोधात लढणाऱ्या कोव्हिड योद्ध्याचं.
मुंबईतील संसर्गजन्य आजारतज्ज्ञ डॉ. तृप्ती गिलाडा-बेहेती यांनी राज्यातील कोरोनाच्या परिस्थितीपाहून आलेले विचार एका व्हीडिओच्या माध्यमातून मांडले आहेत.
मुंबईमध्ये कोरोना रुग्णांची संख्या दिवसेंदिवस वाढत आहे.
कोट्यावधी लोकांच्या या स्वप्ननगरीत, अॅम्ब्युलन्सच्या सायरनचे आवाज दिवसरात्र घूमू लागले आहेत.
कोरोनाने हळूहळू आपला विळखा घट्ट केलाय.
दररोज डोळ्यादेखत होणारे मृत्यू, जीवाच्या आकांताने तडफडणारे रुग्ण पाहून आरोग्य कर्मचाऱ्यांमध्ये आजारासमोर निराशेची भावना निर्माण होऊ लागली आहे.
मुंबईतील हाताबाहेर जाणारी परिस्थिती, डॉ. तृप्ती त्यांनी एका व्हीडिओच्या माध्यमातून लोकांसमोर ठेवण्याचा प्रयत्न केलाय.
त्या म्हणतात, "मुंबईतील परिस्थिती दिवसेंदिवस वाईट होत चालली आहे.
रुग्णालयात ICU बेड्सवेटिंगवरआहेत.
ऑक्सिजनवर असलेल्या रुग्णांवर घरीच उपचार करावे लागत आहे.
हे चित्र भयावह आहे.
"ही भयावह परिस्थिती मांडताना डॉ. तृप्ती यांनी आपल्या भावनांना अश्रूंच्या स्वरूपात वाट मोकळी करून दिली.
पाणावलेल्या डोळ्यांनी डॉ. तृप्ती विनंतीकरताना म्हणतात, "कृपा करून सुरक्षित रहा.
एकवर्ष तुम्हाला कोरोना संसर्ग झाला नाही.
म्हणजे, स्वत:ला सुपरहीरो समजू नका.
तुमची रोगप्रतिकारशक्ती चांगली आहे.
काहीच होणार नाही.
या फाजील आत्मविश्वासात राहू नका.
"कोरोना संसर्गाच्या दुसऱ्या लाटेत मुंबईत युवा वर्गात मोठ्या प्रमाणात संसर्ग पसरल्याचं पहायला मिळतंय.
आपला अनुभव लोकांसोबत शेअर करताना डॉ.
तृप्ती म्हणतात, "आमच्याकडे एक 35 वर्षांचा मुलगा व्हॅन्टिलेटरवर आहे.
आता लोकांना आम्ही मदत करू शकत नाहीये.
तुमच्यापैकी कोणावरही पाळी येऊ नये.
एवढीच अपेक्षा आहे.
प्रत्येक डॉक्टर या भावनिक अनुभवातून जातोय.
याचं कारण आम्ही इतके लाचार कधीच नव्हतो.
कोव्हिड तुमच्या आसपास प्रत्येकठिकाणी आहे.
त्यामुळे काळजी घ्या," असं आवाहन डॉ. तृप्ती मुंबईकरांना करतात.
त्या पुढे म्हणतात, "घरातून बाहेर पडताना मास्क घाला.
संसर्ग झाला नाही किंवा होऊन गेला म्हणजे पुन्हा होणार नाही असं नाही.
त्यामुळे नाक आणि तोंड मास्कने पूर्णझाकून घ्या.
"देशात पसरलेला डबल म्युटंट रोगप्रतिकारशक्तीला चकवणारा असल्याने, संसर्ग झपाट्याने पसरतोय.
मुंबईकरांना डॉ. तृप्ती सांगतात, "तुमचे नातेवाईक, मित्र-मैत्रिणी यांना घाबरून रुग्णालयात दाखल होण्यास सांगू नका.
बऱ्याच रुग्णालयात स्थिर प्रकृती असलेले रुग्ण दाखल होत आहेत.
ज्यांना खरंच ऑक्सिजन बेड्सची गरज आहे त्यांच्यासाठी बेड्स नाहीत.
त्यामुळे रुग्णांना घरीच ऑक्सिजन देऊन उपचार करतोय.
त्यामुळे ऑक्सिजनची गरज, न्यूमोनिया असणाऱ्यारुग्णांना बेड्सची खरी गरज आहे.
त्यांच्यासाठी बेड्स ठेवा," असं त्या म्हणतात.
कोरोनाविरोधी लशींबाबत अनेकांच्या मनात अजूनही प्रश्नचिन्ह आहेत.
सोशल मीडियावर चुकीची माहिती वाचून लोक पुढे येत नाहीत, तर काहींच्या मनात लशीमुळे होणाऱ्या साइटइफेक्टची शंका आहे.
त्यांना उद्देशून डॉ. तृप्ती सांगतात, "कृपा करून लस घ्या.
ज्या लोकांनी लशीचे दोन्ही डोस घेतलेत.
त्यांना कोरोना संसर्गाचा गंभीर आजार होण्याचं प्रमाण कमी दिसून येत आहे.
या लोकांना रुग्णालयात दाखल करण्याची गरज भासत नाही.
लसखूप फायदेशीर आहे.
"कोरोनाकडे अजिबात दुर्लक्ष करू नका.
स्वतःची काळजी घ्या.
परिस्थिती सुधारत नाही, तोपर्यंत काही आठवड्यांसाठी अजिबात बाहेर पडू नका.
सध्या डॉक्टर आणि त्यांच्या नातेवाईकांना बेड्स मिळत नाहीयेत.
या गोष्टी पाळल्या तर आपण दुसली लाट थोपवू शकतो," असं डॉ. तृप्ती म्हणतात.
कोरोना संसर्गाची प्रमुख लक्षणं म्हणजे ताप, सर्दी, खोकला, कफ, अंगदुखी, खूप थकवा आणि जुलाब आहेत.
लक्षणं दिसून येताच, डॉक्टर तातडीने टेस्ट करण्यास सांगतात.
कोरोनासंसर्ग झालाय की नाही, हे तपासण्यासाठी टेस्ट हा खात्रीशीर पर्याय आहे.
कोरोनासंसर्ग झालाय का नाही हे शोधण्यासाठी दोन प्रकारच्या टेस्ट केल्या जातात-· RT-PCR· आणि अॅन्टीजीन टेस्ट तुमच्या सोबत कधी असं झालंय की, कोरोना संसर्गाची सगळी लक्षणं असूनही टेस्ट निगेटिव्ह आलीये?
तुमच्यापैकी काही लोकांना हा अनुभव नक्कीच आला असेल.
'फॉल्स पॉझिटिव्ह, फॉल्स निगेटिव्ह' हे शब्द तुम्ही फॅमिली डॉक्टरांकडून ऐकले असतील.
कोरोना व्हायरसचा प्रसार रोखण्यासाठी नाईट कर्फ्यू का लावला जातो?
'होम क्वारंटाईन' होताना काय काळजी घ्यायची?
मग, सगळी लक्षणं असूनही टेस्ट निगेटिव्ह का येते? 
यामागे नेमकं काय कारण आहे?
म्युटेट झालेल (बदललेला) व्हायरस टेस्टमधून निसटतोय?
असे प्रश्न तुम्हाला पडले असतील.
तज्ज्ञांकडून आम्ही या प्रश्नांची उत्तरं जाणून घेण्याचा प्रयत्न केला.
RT-PCR टेस्ट म्हणजे काय?RT-PCRम्हणजे Real Time Reverse Transcription Polymerase Chain Reaction.
सामान्य भाषेत याला 'स्वॅब टेस्ट' म्हणतात.
या टेस्टमध्ये नाकातून किंवा घशातून स्वॅब (नमुना) घेतला जातो.
कोरोना चाचणीतज्ज्ञांच्या मते, RT-PCR टेस्ट, कोव्हिड-19 चा संसर्ग झाला आहे किंवा नाही, हे खात्रीशीर पद्धतीने सांगू शकते.
जगभरातील डॉक्टर RT-PCR ला 'गोल्ड टेस्ट'मानतात.
कशी केली जाते टेस्ट?
तज्ज्ञांच्या मते, रुग्णाच्या नाकातून किंवा घशातून नमुना घेतल्यानंतर, कॉटनस्वॉब द्रव पदार्थ असलेल्या ट्यूबमध्ये मिसळला जातो.
या ट्यूबमध्ये असलेल्या द्रव पदार्थात कॉटनवर असलेला व्हायरस मिसळतो आणि जिवंत रहातो.
त्यानंतरहा नमुना प्रयोगशाळेत तपासणीसाठी नेला जातो.
लक्षणं असूनही टेस्ट निगेटिव्ह येते?
मुंबई रहाणाऱ्या नम्रता गोरे (नाव बदललेलं) यांना पाच दिवस ताप होता.
पण, टेस्ट निगेटिव्ह आली होती.
"लक्षणं दिसून आल्यानंतर डॉक्टरांनी RT-PCR करण्याचासल्ला दिला.
टेस्ट निगेटिव्ह आली.
पण, ताप-खोकला थांबला नाही.
डॉक्टरांनी उपचार सुरू केले.
पुन्हा काही दिवसांनंतर केलेल्या टेस्टमध्ये कोरोनासंसर्ग असल्याचं स्पष्ट झालं.
"तज्ज्ञांच्या मते, RT-PCR चाचणीने आपल्याला कोरोना संसर्गाचे खात्रीशीर रिझल्ट मिळतात.
पण, काहीवेळा लक्षणं असूनही टेस्टचा रिपोर्ट निगेटिव्ह येतो.
कोरोना चाचणी वाशीच्या फोर्टिस-हिरानंदानी रुग्णालयाच्या इंटर्नल मेडिसिन विभागाच्या संचालक डॉ. फराह इंगळे सांगतात, "काही रुग्णांमध्ये कोव्हिडची सर्व प्राथमिक लक्षणं दिसत असतात.
पण, त्यांची टेस्ट निगेटिव्ह येते.
याला वैद्यकीय भाषेत 'फॉल्स निगेटिव्ह' म्हणतात.
"तज्ज्ञांच्या सांगण्यानुसार, कोव्हिडची लक्षणं असूनही रिपोर्ट निगेटिव्ह येणं धोक्याचं आहे.
याचं कारण, रुग्ण स्वत:ला निगेटिव्ह समजून फिरू लागतात आणि संसर्ग अधिक पसरण्याची शक्यता असते.
लक्षणं असूनही रिपोर्ट निगेटिव्ह येण्याची कारणं?
डॉ. फराह इंगळे सांगतात, ताप, सर्दी, खोकला, अंगदुखी यासारखी लक्षणं असूनही कोव्हिड रिपोर्ट निगेटिव्ह येण्याची चारप्रमुख कारणं आहेत.
स्वॅब घेण्यात झालेली चूक· 
योग्य पद्धतीने रुग्णाचा स्वॅब घेण्यात न येणं·
व्हायरसला जिवंत रहाण्यासाठी द्रवपदार्थ योग्य प्रमाणात वापरण्यात आला नाही तर·
स्वॅबच्या नमुन्यांची योग्य वाहतूक न झाल्यामुळे काही रुग्णांमध्ये व्हायरल लोड (शरीरातील व्हायरसची संख्या) फार कमी असतं.
त्यामुळे सर्व लक्षणं असूनही टेस्ट 'फॉल्स निगेटिव्ह' येण्याची शक्यता असते, असं डॉ. इंगळे पुढे सांगतात.
कोरोनानवी मुंबई महापालिकेत मायक्रोबायोलॉजिस्ट म्हणून काम करणाऱ्या डॉक्टर नाव न घेण्याच्या अटीवर सांगतात, "कोव्हिड-19 रायबोन्यूक्लिक अॅसिड (RNA) प्रकारचा व्हायरस आहे.
हा फार नाजूक आणि लवकर खराब होण्याची शक्यता असते.
यासाठी कोल्डचेन योग्य असणंआवश्यक आहे.
स्वॅबची वाहतूक करताना, व्हायरस सामान्य तापमानात राहिला तर खराब होतो.
त्यामुळे लक्षणं असूनही टेस्ट रिपोर्ट पॉझिटिव्ह येत नाहीत.
"तज्ज्ञ सांगतात, काहीवेळा स्वॅब घेण्यासाठी जाणारे लोकांना योग्य प्रशिक्षण नसतं.
हे देखील टेस्ट निगेटिव्हयेण्याचं एक कारण आहे.
पाणी प्यायल्याने किंवा खाल्याने टेस्टवर फरक पडतो?
त्या पुढे सांगतात, "कोव्हिड-19 टेस्ट करण्याआधी रुग्णाने पाणी प्यायलं किंवा काही खाल्लं असेल तर याचा परिणाम पीसीआर टेस्टवर होण्याची शक्यता असते.
यामुळे पॉझिटिव्हरिपोर्ट निगेटिव्ह येण्याची शक्यता असते.
"शरीरातील हे घटक टेस्टला अडथळा निर्माण करतात.
त्यामुळे टेस्टचे योग्य परिणाम मिळत नाहीत," असं त्या पुढे म्हणाल्या.
काय म्हणतं केंद्र सरकार?
केंद्रीय आरोग्यमंत्रालयाने शुक्रवारी (16 एप्रिल) म्युटेशन झालेला व्हायरस RT-PCR टेस्टमधून निसटण्याची शक्यता कमी असल्याचं म्हटलं होतं.
"भारतात वापरले जाणारे RT-PCR टेस्ट कीट दोन 'जीन' शोधण्यासाठी बनवले आहेत.
त्यामुळे व्हायरसमध्ये म्युटेशन झालं तरी, टेस्टमधून व्हायरस सुटणार नाही.
टेस्टची अचूकता आणि विशिष्टता आधीसारखीच असल्याचं," असं केंद्रीय आरोग्यमंत्रालयाने म्हटलं होतं.
हिंदुस्तान टाईम्सने ही बातमी दिलीये.
राज्यसभेच्या संसदीय समितीने, नोव्हेंबर महिन्यात आपल्या रिपोर्टमध्ये सदोष टेस्ट कीटमुळे फॉल्स निगेटिव्ह रिपोर्ट येत असल्याबाबत चिंता व्यक्त केली होती.
लक्षणं असून टेस्ट निगेटिव्ह आली तर काय करावं?
याबाबत बोलताना डॉ. इंगळे म्हणतात, "लक्षणं असूनही RT-PCR निगेटिव्ह आली आणि लक्षणं कायम असतील तर रुग्णांनी पहिली चाचणी केल्यानंतर 5 ते 6 दिवसांनी पुन्हा RT-PCR टेस्ट करून घ्यावी.
"फोर्टिस रुग्णालयाच्या आपात्कालीन विभागाचे संचालक डॉ. संदीप गोरे सांगतात, "लक्षणं असूनही टेस्ट निगेटिव्ह आली तर वैद्यकीय सल्ल्याने उपचार सुरू करावेत आणि त्यानंतर पुन्हा टेस्ट करून घ्यावी.
टेस्ट निगेटिव्ह असेल तर सीटीस्कॅन खूप महत्त्वाचं आहे.
"फॉल्स पॉझिटिव्ह म्हणजे काय?
सुक्ष्मजीवतज्ज्ञ सांगतात, एखाद्या व्यक्तीच्या शरीरात व्हायरस नसेल तरी, त्याची टेस्ट पॉझिटिव्ह येऊ शकते.
याला 'फॉल्स पॉझिटिव्ह' असं म्हणतात.
कोरोना लक्षणं कोरोनामुक्त झालेल्या व्यक्तीची RT-PCR टेस्ट पॉझिटिव्ह येऊ शकते.
कारण, त्या व्यक्तीच्या शरीरात मृत कोरोनाव्हायरस असू शकतो.
कोरोनामुक्त झाल्यानंतर एक महिनाभर टेस्ट पॉझिटिव्हयेऊ शकते.
म्युटेट झालेला व्हायरस RT-PCR मधून निसटण्याची शक्यता आहे?
देशात कोव्हिड-19 चा डबल म्युटंट आढळून आलाय.
महाराष्ट्राच्या टास्कफोर्सनुसार, कोरोनासंसर्ग पसरण्यामागे डबल म्युटंट कारणीभूत आहे.
तज्ज्ञ सांगतात, शरीरातील रोगप्रतिकारशक्ती या डबल म्युटंटला ओळखू शकत नाहीये.
त्यामुळे संसर्ग झपाट्याने पसरतोय.
कोरोनाची लक्षणं बदलली आहेत.
हा डबल म्युटंट RT-PCR टेस्टमधूननिसटण्याची शक्यता आहे? 
यावर बोलताना सुक्ष्मजीवतज्ज्ञ सांगतात, "RNA व्हायरस लवकर म्युटेट होतात.
टेस्टमध्ये जो भाग आपण तपासणार आहोत.
त्यात बदल झाला तर परिणाम वेगळे येतात.
म्युटेशनसाठी सरकारकडून टेस्ट किटमध्ये बदल करून घेण्यात येत आहेत.
"महाराष्ट्रातील विविध भागातून नॅशनल इंनस्टिट्टुट ऑफ व्हायरॉलॉजीला जिनोम सिक्वेंन्सिंगसाठी नमुने पाठवण्यात येत आहेत.
जेणेकरून व्हायरस कुठे म्युटेट झालाय याची माहिती मिळू शकते.
"व्हायरस म्युटेट झाल्यामुळे RT-PCRटेस्टमधून निसटण्याची शक्यता नाकारता येत नाही," असं सुक्ष्मजीवतज्ज्ञ सांगतात.
अमेरिकेच्या अन्न व औषध प्रशासनाने, जानेवारी महिन्यात व्हायरसमध्ये झालेल्या बदलामुळे टेस्ट फॉल्स निगेटिव्ह येऊ शकते अशा प्रकारची माहिती जारी केली होती.
"व्हायरसच्या ज्या भागाची (जीनची) टेस्ट तपासणी करणार आहे.
त्यात बदल झाला असेल तर, टेस्ट फॉल्स निगेटिव्ह येऊ शकते," असं अमेरिकेच्या अन्न व औषध प्रशासनाने म्हटलं होतं.
संशोधनात शास्त्रज्ञांनी गेल्यावर्षी सप्टेंबर महिन्यात म्युटेशन होणारा व्हायरस आणि टेस्ट याबाबत प्रश्न उपस्थित केले होते.
"व्हायरसमध्ये म्टुटेशन झाल्याने फॉल्स पॉझिटिव्ह आणि फॉल्स निगेटिव्ह परिणाम येऊ शकतील," असं संशोधकांचं म्हणणं होतं.
HRCT टेस्ट काय असते?
कोव्हिड रुग्णांच्या बाबतीत HRCT टेस्ट हे नावहीअनेकांनी ऐकलं असेल.
त्याचा अर्थ High Resolution CT Scan.
एक्स रे मध्येही ज्या गोष्टी कळत नाहीत त्या HRCT टेस्ट मध्ये कळू शकतात.
रुग्णाच्या छातीत संसर्ग कितपत आहे याचं 3-D चित्र ही टेस्ट देऊ शकते.
IMA चे माजीराष्ट्रीय अध्यक्ष डॉ. रवी वानखेडकर सांगतात, "पेशंटला खोकला; दम लागत असेल, ऑक्सिजन पातळी खाली जात असेल तर HRCT केलेला चांगला.
यामुळे आजाराची तीव्रता समजते.
निदान करण्यासाठी तसंच उपचारांना किती प्रतिसाद देतोय हे समजून घेण्यासाठी ही टेस्ट कामी येते.
"पण सरसकट HRCT चाचणी करण्याचा एक धोकाही डॉ. वानखेडकर सांगतात.
"ही अत्यंत संवेदनशील चाचणी आहे.
त्यामुळे अतिरिक्त उपचार दिले जाण्याचाही धोका असतो.
HRCT हा इलाज नाही, ती तपासणी आहे.
मध्यम ते तीव्र आजार असलेल्या लोकांनीच ती करावी.
त्यात रेडिएशनचाही धोका असतोच.
भारत सरकारनं 18 वर्षांवरील सर्व लोकांचं लसीकरण करण्याचा निर्णय जाहीर केला आहे.
याआधी ही मर्यादा 45 वर्षांच्या वरील लोकांसाठी होती.
एकीकडे महाराष्ट्रासह बऱ्याच राज्यांमध्ये लशीच्या तुटवड्याची समस्या असताना, 18 वर्षांवरील सगळ्यांचं लसीकरण करायचं म्हटल्यास, इतक्या प्रमाणात लस उपलब्ध होणार आहे का, हा महत्त्वाचा प्रश्न यानंतर उपस्थितझाला आहे.
18 वर्षांपुढील सर्वांचे लसीकरण करण्याचा केंद्र सरकारचा निर्णय18 वर्षांवरील लोकांनी कोरोनाची लस मिळवण्यासाठी नाव कुठे नोंदवायचं?
इतकी लस उपलब्ध कशी होईल, हे शक्य आहे का, या प्रश्नांचा आढावा आपण घेणार आहोत.
तत्पूर्वी,महाराष्ट्रात आतापर्यंत किती लसीकरण झालंय, हे पाहू.
भारत सरकारच्या आकडेवारीनुसार, 20 एप्रिलच्या सकाळी 7 वाजेपर्यंत संपूर्ण भारतात 12 कोटी 71 लाख 29 हजार 113 लोकांना लस देण्यातआली आहे.
महाराष्ट्राची आकडेवारी पाहिल्यास, 19 एप्रिलपर्यंत राज्यात कोरोना लशीचा पहिला डोस 1 कोटी 9 लाख 59 हजार 587 लोकांना, तर लशीचा दुसराही डोस 13 लाख 14 हजार 386 जणांना देण्यात आलाय.
म्हणजेच, महाराष्ट्रात आतापर्यंत 1 कोटी 22लाख 73 हजार 973 जणांना कोरोनाची लस देण्यात आली आहे.
आपल्याला हे लक्षात ठेवावं लागेल की, हीआकडेवारी 16 जानेवारीपासूनची म्हणजे भारतात लसीकरणाला सुरुवात झाल्यापासूनची आहे.
यादरम्यान लशीचा तुटवडा जाणवला, राजकीय आरोप-प्रत्यारोप झाले.
राज्यातील महाविकास आघाडी सरकारनं केंद्र सरकारवर इतर राज्यांच्या तुलनेत महाराष्ट्राला लशीचा पुरवठा कमी करत असल्याचा आरोप केला, तर केंद्रातील सत्ताधारी भाजपनं आकडेवारी दाखव महाराष्ट्राला किती लस दिले ते सांगितलं.
मात्र, वास्तवातमहाराष्ट्रातील अनेक केंद्रावरील लसीकरण थांबवण्यात सुद्धा आलं होतं.
कारण लशीचे डोसच उपलब्ध नव्हते.
अजूनही परिस्थिती सुधारलीय, अशातला भाग नाही.
'राजकारणविरहित नियोजन केल्यास हे शक्य'वर्ल्ड मेडिकल असोसिएशनचे कोषाध्यक्ष आणि इंडियन मेडिकलचे असोसिएशनचे माजी राष्ट्रीय अध्यक्ष डॉ. रवी वानखेडकर म्हणाले, "महाराष्ट्रात लसीकरणाचा वेग वाढवणं आजच्या घडीला अत्यंत आवश्यक आहे.
कारण देशात महाराष्ट्र हॉटस्पॉट बनलाय.
"एक मे पासून 18 वर्षांवरील सर्व लोकांचं लसीकरण करण्यासाठी आपण तयार असू का, यावर बोलताना डॉ. रवी वानखेडकर म्हणाले, "केंद्र सरकार आणि राज्य सरकार यांनी लशीबाबतचं राजकारण करणं सोडलं आणि प्रशासनानं विलंब न करता हालचाली केल्यास एवढ्या मोठ्या प्रमाणातलं लसीकरणही सहज शक्य आहे.
कोरोना लस"केंद्र सरकारनं हे जाहीर केलंय म्हटल्यावर तसा पुरवठा केंद्र सरकारकडूनही महाराष्ट्राला किंवा कुठल्याही राज्यांना झाला पाहिजे.
नुसत्या घोषणा करून किंवा धोरण जाहीर करून, लशीच्या उपलब्धतेबाबत काहीच करणार नाही, असं झाल्यास ते चूक ठरेल," असंही डॉ. रवी वानखेडकर म्हणाले.
तसंच, "महाराष्ट्रातील 40 टक्के लोकांचं लसीकरण पूर्ण झालं, तरी कोरोनावर 90 टक्के मात करू," असा विश्वासही डॉ. वानखेडकरांनी व्यक्त केला.
त्याचबरोबर, बीबीसी मराठीनं महाराष्ट्र सरकारच्या कोव्हिड टास्क फोर्सचे सदस्य आणिफोर्टीस हॉस्पिटलच्या क्रिटिकल केअरचे संचालक डॉ. राहुल पंडित यांच्याशी संवाद साधला.
डॉ. राहुल पंडित म्हणाले, "केंद्र सरकारने अत्यंत महत्त्वाचं पाऊल उचललं आहे.
त्याचं सर्वांत आधी स्वागत करावं लागेल.
भारतातील सर्व राज्यांना थेट बाजारातून म्हणजेलस उत्पादकांकडून लशीची खरेदी करता येईल, असं केंद्र सरकारनं सांगितलंय.
केंद्र सरकारकडून मिळणारी लस आणि महाराष्ट्र सरकार थेट उत्पादकांकडून खरेदी करेल ती लस, अशी मिळून आपण ही मोहीम यशस्वी करू शकतो.
मात्र, "आपल्याला या तिसऱ्या टप्प्यातील लसीकरण मोहिमेसाठी नीट नियोजन करावं लागेल, यात काहीच शंका नाही.
आपल्याकडे अजूनही 10 दिवस आहेत.
त्यामुळे आपण हे नियोजनही करू शकू," असा विश्वास डॉ. राहुल पंडीत यांनी व्यक्त केला.
उत्पादकांनी आधी जी किंमत ठरवली आहे त्यानुसारच हा साठा राज्य सरकारांना आणि खुल्या बाजारात देता येईल असं हे धोरण जाहीर करताना सरकारने म्हटलंय.
50 टक्के उत्पादनाची विक्री राज्य सरकार आणि खुल्या बाजारात करण्यासाठी लस उत्पादकांना 1 मे पूर्वी किंमत जाहीर करावी लागेल.
केंद्र सरकारकडे ज्या 50 टक्के लशी जातील त्यांचं वितरण केंद्राद्वारे विविध राज्यांना आणि केंद्रशासित प्रदेशांना केलं जाईल.
त्यात्या भागातल्या संसर्गाची परिस्थिती आणि राज्य प्रशासनाचं लसीकरणाचं काम पाहून हा निर्णय घेण्यात येणार असल्याचं केंद्र सरकारने म्हटलंय.
मोहीमेच्या सुरुवातीच्या टप्प्यांमध्ये पहिला डोस घेऊन दुसरा घेण्यासाठी येणाऱ्यांना या लसीकरणादरम्यान प्राधान्य दिलंजाईल.
एप्रिलच्या पहिल्या आठवड्यात महाराष्ट्रातल्या लशींचे डोस संपल्यामुळे राज्यभरातली विविध लसीकरण केंद्र बंद ठेवावी लागलीहोती.
द वायरच्या रिपोर्टनुसार कोव्हिशील्ड आणि कोव्हॅक्सिन या भारतात उत्पादन होणाऱ्या लशींच्या 24 लाख डोसेसचं दररोज उत्पादन होतं.
देशांतर्गत मागणी सोबतच भारताची कोव्हॅक्स (Covax)गटाशीहीबांधिलकी आहे.
कमी उत्पन्न असणाऱ्या देशांनाही लस मिळावी यासाठी या गटाच्या मार्फत त्यांना लशीचे डोस पुरवले जातात.
रशियनाने तयार केलेल्या स्पुटनिक - व्ही लशीला भारतसरकारने आपत्कालीन परिस्थितीतल्या वापरासाठी मान्यता दिली आहे.
मे महिन्यानंतर ही लस भारतात उपलब्ध होईल असं नीती आयोगाचे सदस्य डॉ. विनोद पॉल यांनी म्हटलं होतं.
आंतरराष्ट्रीय लशी भारतात उपलब्ध व्हाव्यात यासाठी भारत सरकार या लशींवरचा 10 टक्केआयात कर माफ करण्याच्या तयारी असल्याचं केंद्रातल्या एका अधिकाऱ्याने रॉयटर्स वृत्तसंस्थेशी म्हटलंय.
18 वर्षांपुढील सर्वांचे लसीकरण करण्याचा निर्णय केंद्र सरकारने घेतला आहे.
1 मे पासून 18 वर्षांपुढील सर्वांना लस देण्यात येणार आहे.
16 जानेवारीपासून भारतात कोव्हिड 19साठीच्या लसीकरणाला सुरुवात झाली आणि 1 मार्चपासून 60 वर्षांवरील नागरिक आणि सहव्याधी असणारे 45 वर्षांवरील नागरिकांना लस देण्यात येत होती.
18 वर्षांवरील व्यक्तींना लस देणं हा तिसऱ्या टप्प्याचाच भाग असेल पणया टप्प्यातील लसीकरणाचाचा वेग आणि विस्तार वाढवण्यात येणार आहे.
देशात कोरोनाचा संसर्ग झपाट्याने वाढत आहे.
दर दिवसाला देशात लाखांहून अधिक नवे रुग्ण आढळत आहेत.
यापार्श्वभूमीवर केंद्र सरकारने हा निर्णय घेतला आहे.
आज पंतप्रधान नरेंद्र मोदींनी कोरोनाबाबतची आढावा बैठक घेतली.
या बैठकीत त्यांनी उच्चपदस्थ अधिकारी आणि डॉक्टरांशी चर्चा केली.
देशभरात कोरोनाचा प्रसार झपाट्याने होत आहे तसेच टु टायर आणि थ्री टायरसिटीमध्येही कोरोना वेगाने पसरत आहे.
यावर त्यांनी चिंता व्यक्त केली.
कोरोनाचा प्रसार रोखण्यासाठी पायाभूत सुविधांवर लक्ष द्यायला हवं असं ते यावेळी म्हणाले.
आतापर्यंत 45 वर्षांपुढील व्यक्तींना लस देण्याची परवानगी होती.
सर्वांना लस उपलब्ध व्हावी यासाठीसंशोधक आणि औषध निर्माते गेल्या वर्षभरापासून काम करत होते, असं पंतप्रधान या बैठकीत म्हणाले.
देशात भारत बायोटेकची कोव्हॅक्सिन, सीरम इंस्टिट्युटची कोव्हिशिल्ड या दोन लशी उपलब्ध आहेत.
काही दिवसांपूर्वीच केंद्र सरकारने रशियाच्या स्पुतनिकलशीच्या वापराला भारतात परवानगी दिली आहे.
लस कशी वितरित केली जाणार आहे?
लस उत्पादकांनी लशीच्या 50 टक्के साठा केंद्राला द्यावा आणि 50 टक्के साठा राज्य सरकारांना तसेच खुल्या बाजारात द्यावा असं या बैठकीत ठरलं आहे.
उत्पादकांनी आधी जीकिंमत ठरवली आहे त्यानुसारच हा साठा राज्य सरकारांना आणि खुल्या बाजारात देता येईल असे निर्देश देण्यात आलेले आहे.
या किमतीनुसार राज्य सरकार, खासगी रुग्णालये आणि औद्योगिक वसाहती लस विकत घेतील.
सध्या सरकारी लसीकरण केंद्रांमध्ये 45वर्षांपुढील व्यक्ती, आरोग्य सेवा कर्मचारी, फ्रंटलाईन वर्कर्स यांना लस मोफत दिली जात आहे.
पुढे देखील ही सुविधा सुरू राहील असे सरकारने स्पष्ट केले आहे.
या लोकांना प्राधान्याने लस दिली जाईल.
केंद्र सरकार त्यांच्या राखीव साठ्यातील लशी राज्य सरकार आणि केंद्रशासित प्रदेशांना रुग्णांच्या संख्येच्या प्रमाणात देणार आहे.
"मला एक गोष्ट सांग ताई.
कोरोना व्हायरस फक्त रात्री सगळ्यात जास्त अॅक्टिव्ह असतो का?
"ऑफिसमधून रात्री उशीरा घरी परतणाऱ्या राशीने मला विचारलं.
रात्रीचे जवळपास साडे दहा वाजले होते.
मी जेवल्यानंतर घराबाहेर फेऱ्या मारत होते आणि राशी ऑफिसमधून घरी उशीरा परतत होती.
घरी येताना वाटेत पोलिसांसोबत तिचा वाद झाला होता.
महाराष्ट्रासोबतच दिल्ली, पंजाब, मध्य प्रदेश आणि उत्तर प्रदेशांतल्या काही जिल्ह्यांमध्ये नाईट कर्फ्यू लावण्यात आला आहे.
अत्यावश्यक सेवांना यातून वगळण्यात आलंय.
महाराष्ट्र लॉकडाऊन: काय सुरू, काय बंद?
महाराष्ट्रामध्ये रात्री 8 वाजल्यापासून सकाळी 7 वाजेपर्यंतनाईट कर्फ्यू - रात्रीची संचारबंदी लावण्यात आलेली आहे.
देशातल्या अनेक राज्यांनी असं केलंय.
बीबीसी मराठीचे प्रतिनिधी मयांक भागवत यांच्या मते, रात्री मोठ्या संख्येने लोक मौजमजेसाठी घराबाहेर पडतात, नाईट क्लबला जातात, रेस्टॉरंटमध्ये जेवायला जातात.
मुंबईतली रुग्णसंख्या दिल्ली सरकारनेही नाईट कर्फ्यू लावलाय, पण त्यामागचं कारण देण्यात आलेलं नाही.
बीबीसीने यावरच्या प्रतिक्रियेसाठी दिल्ली सरकारला प्रश्न विचारला पण त्याचं अधिकृतरित्या उत्तर आलं नाही.
सामान्य नागरिकांच्या मनातही या नाईटकर्फ्यूविषयी अनेक शंका आहेत.
अशा प्रकारे रात्रीची संचारबंदी लावण्यामागची कारणं काय आहेत हे आम्ही 3 तज्ज्ञ डॉक्टर्सना विचारलं.
डॉक्टर संजय रायपहिलं मत - एम्स (AIIMS) चे कम्युनिटी मेडिसिनचे प्राध्यापक डॉ. संजय राय"नाईट कर्फ्यू हा कोरोना व्हायरसच्या संसर्गाला आळा घालण्यासाठीचा फार प्रभावी पर्याय नाही.
सरकारला याविषयी चिंता आहे आणि सरकार काही ना काही उपाययोजना करतंय, इतकंच यातून दिसतं.
हे जनतेसमोर धूळफेक करण्यासारखं आहे.
"कोरोना व्हायरस 3 प्रकारे पसरतो.
कोरोनाचा संसर्ग सगळ्यात जास्त ड्रॉपलेट्मुळे पसरतो.
जेव्हा आपण बोलतो, शिंकतो, एकमेकांच्या जवळ जाऊन बोलतो, तेव्हा तुषारांच्या माध्यमातून कोरोना पसरू शकतो.
पण हे तुषार दोन मीटरपेक्षा जास्त पुढे जात नाहीत.
मास्कचा वापर करून, सुरक्षित अंतर ठेवून या प्रकारच्या संक्रमणापासून बचाव केला जाऊ शकतो.
"दुसऱ्या प्रकारचं संक्रमण होतं फोमाइटद्वारे.
यामध्ये हे तुषार एखाद्या पृष्ठभागावर स्थिरावतात.
अशा प्रकारे संक्रमण होऊ नये, म्हणून वारंवार हात धुण्याचा सल्लादिला जातो.
पण अशा प्रकारे संसर्ग झाल्याचीही कमी उदाहरणं आहेत.
"तिसऱ्या प्रकारचा संसर्ग एरोसोलद्वारे होतो.
काही अत्यंत सूक्ष्म तुषार काही काळापर्यंत हवेत तरंगत राहू शकतात.
हे लहान तुषार मोकळ्या जागांवर आणि बंदिस्त खोलीत जास्त संसर्ग पसरवू शकतात.
पण अशा प्रकारे संसर्ग झाल्याची सगळ्यात कमी उदाहरणं पहायला मिळाली आहे.
"जास्त संसर्ग हा ड्रॉपलेट्स किंवा तुषारांमुळे पसरत असल्याने जगभरात मास्क वापरण्याचा, दोन फुटांचं अंतर ठेवण्याचा आणि हात धुण्याचा सल्ला दिला जातोय.
"डॉक्टर शेखर सी मांडेदुसरे तज्ज्ञ - CSIR चे महासंचालक डॉ. शेखर मांडे कोरोनाच्या या जागतिक साथीविषयी सुरू असलेल्या विविध संशोधनांवर CSIR - काऊन्सिल ऑफ सायंटिफिक अँड इंडस्ट्रियल रिसर्च ही संस्था लक्ष ठेवून आहे.
डॉ. शेखर मांडेंनी सांगितलं, "लोक जास्त करून बंदिस्त ठिकाणी जातात आणि कोरोना पसरण्याचं हे एक कारण आहे.
जिथे हवा खेळती असेल तिथे कोरोना पसरण्याची शक्यता कमी असते आणि रेस्टॉरंट, बार, जिम अशा बंदिस्त खोल्यांसारख्या जागी कोरोना पसरण्याची जास्तशक्यता असते.
जागतिक आरोग्य संघटनेनेही हे मान्य केलंय.
लोकांनी रात्रीच्या वेळी अशा बंदिस्त ठिकाणी जाऊ नये, हेच नाईट कर्फ्यू लावण्यामागचं वैज्ञानिक कारण आहे.
जर लोकांनी स्वतःहून अशा ठिकाणी जाणं कमी केलं, तर सरकारवर असं करायची पाळी येणार नाही.
"जेव्हा लोक ऐकत नाहीत, तेव्हा सरकारला रात्री संचारबंदी लावण्याची पावलं उचलावी लागतात.
दुसरी गोष्ट म्हणजे रात्रीच्या वेळी लोक काम करण्यासाठी कमी आणि बहुतेक वेळा मौजमजेसाठी घराबाहेर पडतात.
दिवसा लोक कामासाठी घराबाहेर पडतात आणि मनोरंजनासाठी कमी.
"नाईट कर्फ्यू लावण्यासोबतच कार्यालयं बंद करून, काही आर्थिक व्यवहारांवर निर्बंध आणूनही कोरोनावर काबू मिळवता येऊ शकतो.
पण त्याने आर्थिक नुकसान होतं.
म्हणूनच या दोन्हींच्या मधला मार्ग काढणं गरजेचं होतं.
त्यासाठी नाईट कर्फ्यू हा चांगला पर्याय ठरू शकतो.
"डॉक्टर जुगल किशोर तिसरे तज्ज्ञ - दिल्लीच्या सफदरजंग हॉस्पिटलच्या कम्युनिटी मेडिसिन विभागाचे प्रमुख डॉक्टर जुगल किशोर"नाईट कर्फ्यू लावणं हा सरकारच्या कोरोना विरुद्धच्या मोठ्या रणनीतीचा एक लहानसा भाग असू शकतो.
लोकांना ठोस कारणाशिवाय एका ठिकाणाहून दुसरीकडे जाऊ न देणं हे व्यापक स्वरूपातलं धोरण असू शकतं.
वेगवेगळ्या मार्गांनी याची अंमलबजावणी करता येऊ शकते.
"पहिली गोष्ट म्हणजे लोकांनी हे स्वतःच लक्षात घेत कारणाशिवाय बाहेर जाणं थांबवावं.
कंटेन्मेंट झोन्स तयार करून लोकांचा वावर थांबवणं, हा दुसरा मार्ग असू शकतो.
पण लहान परिसरातच याची अंमलबजावणी करता येऊ शकते.
याने बाकीच्या भागांमध्ये काही फरक पडत नाही.
तिसरा पर्याय म्हणजे अशा समारंभांवर बंदी घालणं जिथे मोठ्या प्रमाणावर लोक एकत्र येतात.
म्हणजे लग्न, बर्थ डे पार्टी, पब, बार इत्यादी.
"राज्य सरकारं तिसरा पर्याय म्हणून नाईट कर्फ्यूचा वापर करतायत.
कोरोना व्हायरसचा प्रसार रोखण्यासाठीचा हा फार प्रभावी मार्ग नाही, पण ही समस्या आता गंभीर रूप धारण करतेय आणि लोकांनी आताच मनावर घेतलं नाही तर परिस्थिती आणखीन बिघडू शकते, असा संदेश यामुळे नक्की लोकांपर्यंत जातो.
"फक्त नाईट कर्फ्यू लावल्याने कोरोनाचा संसर्ग किती कमी होतो याविषयी कोणतंही संशोधन अद्याप झालेलंनाही.
पण लोकांचा वावर कमी करून कोरोनाच्या प्रसारावर काबू करता येऊ शकतो हे विज्ञानातल्या संशोधनाने सिद्ध झालंय.
लोकांचा वावर कमी झाला की R नंबर (व्हायरसचा रि-प्रॉडक्टिव्ह नंबर) हळुहळू कमी होतो.
पण यासोबतच इतर कठोर पावलंउचलण्याची गरज आहे.
"केंद्र सरकारने दिलेली माहितीकेंद्रीय आरोग्य सचिव राजेश भूषण यांनी 15 मार्च 2021 ला महाराष्ट्र सरकारला एक पत्र पाठवलं होतं.
वीकेंड लॉकडाऊन आणि नाईट कर्फ्यूचा कोरोना व्हायरसचा प्रसार रोखण्यामध्ये अगदीच कमी परिणाम होत असल्याचं या पत्राच्या शेवटच्या भागात स्पष्ट म्हटलं होतं.
कोरोनाचा प्रसार थांबवण्यासाठी राज्य सरकारने केंद्रीय आरोग्य मंत्रालयाने ठरवलेल्या कंटेन्मेंट स्ट्रॅटेजीकडे लक्ष द्यावं, असं यात म्हटलं होतं.
केंद्रीय आरोग्य सचिव राजेश भूषण यांनी 15 मार्च 2021 ला महाराष्ट्र सरकारला पाठवलेलं पत्र यावरून हे स्पष्ट होतंय की यावेळचा नाईट कर्फ्यू हा केंद्र सरकारच्या सांगण्यावरून होत नसून राज्य सरकारांच्या सूचनांनुसारहोत आहे.
कोरोनाला आळा घालण्यासाठी संपूर्ण राज्यात उद्या रात्री 8 वाजल्यापासून कडक निर्बंध असतील.
वीकेंडला ट्रान्सपोर्ट(परिवहन सेवा) सुरू असेल.
रेमडेसिव्हिर औषधाच्या तुटवड्याविषयी बोलताना मलिक म्हणाले, "रेमडेसिव्हिरविषयी नियमावली लागू होईल.
गरज नसलेल्यांना औषध देणार नाही.
सरकारी हॉस्पिटल्सध्ये तुटवडा नाही.
"उद्धव ठाकरेंनी लॉकडाऊनबद्दल मांडले हे 7 मुद्देराज्यात सार्वजनिक वाहतूक बंद होणार का? 
लॉकडॉऊनसाठी कोणत्या नियमांचा विचार सुरू?
महाराष्ट्रात कोरोनाच्या रुग्णांची संख्या काआणि कशी वाढतेय?
'या' 7 आलेखांमधून जाणून घ्या लॉकडाऊन लावण्याची वेळ आली तर दोन दिवसांचा वेळ देऊ - अजित पवार मुख्यमंत्र्यांनी बोलावलेली बैठक संपल्यानंतर उपमुख्यमंत्री अजित पवार यांनीही माध्यमांशी संवाद साधला.
ते म्हणाले, "पहिल्या लाटेपेक्षा आता कठीण परिस्थिती आहे.
लवकर कठोर पावलं नाही टाकले तर हॉस्पिटल बेड्सची संख्या कमी पडू शकते.
कोरोनाबाबत लोकांची भीती दूर झाल्याने अडचणी वाढल्या आहेत.
मागच्या वेळीपेक्षा आता पॉझिटिव्ह येण्याची संख्या वाढली आहे.
एकमेकांकडून लागण होण्याचं प्रमाणही वाढलं.
ऑक्सिजन बेड कमी पडू नये, यासाठी उपाययोजना करत आहोत.
"लॉकडाऊनविषयी बोलताना ते म्हणाले, "लॉकडाऊन लावण्याची वेळ आली तर दोन दिवसांचा वेळ देऊ.
गेल्या वेळी पंतप्रधानांनी अचानक लॉकडाऊन लावला आणि मजूर अडकले.
अनेक मंत्र्यांनी सूचना केली की किमान 2 दिवस आधी सांगा.
ही वेळ येऊ नये, पण आलीच तर विचार केला.
धार्मिक स्थळांवर निर्बंध - अस्लम शेखधार्मिक स्थळांवर निर्बंध असतील, तिथं मोजक्या लोकांनाच परवानगी दिली जाईल,अशी माहिती मुंबईचे पालकमंत्री अस्लम शेख यांनी या बैठकीनंतर दिली आहे.
ते म्हणाले, "मुंबई आणि महाराष्ट्रात कोरोना व्हायरसचा प्रसार झपाट्याने होत आहे.
त्या पार्श्वभूमीवर असलेले निर्बंध आणखी कठोर करण्याचा निर्णय प्रशासनाने घेतला आहे.
उद्योजकांना वेळेचं बंधन घालून देणार आहोत.
धार्मिक स्थळांवर निर्बंध असतील, मोजक्या लोकांनाच परवानगी दिली जाईल.
तसंच सिनेमागृह, नाट्यगृह, बगीचा, खेळाचे मैदान पूर्णपणे बंद असतील.
मुख्यमंत्र्यांनी घेतली बैठक राज्यातील कोरोनाच्या स्थितीचा आढावा घेण्यासाठी उद्धव ठाकरे यांनी आज दुपारी मंत्रिमंडळाची बैठक बोलावली.
यासोबतच ते अनेक नेत्यांशीही बोलले.
यात त्यांनी मनसे प्रमुख राज ठाकरेयांना फोन करून राज्यात लॉकडाऊन लागल्यास सहकार्य करा, असं आवाहन केलं .
मनसेच्या अधिकृत ट्वीटर हँडलवरून ट्वीट करण्यात आलं की, "राज्यातील कोरोना रुग्णांच्या वाढत्या संख्येमुळे निर्माण झालेल्या परिस्थितीत लॉकडाऊनचा मार्ग स्वीकारावा लागू शकतो
त्यामुळे अशा परिस्थितीत महाराष्ट्र नवनिर्माण सेनेने सहकार्य करावं,असं आवाहन मुख्यमंत्री उद्धव ठाकरे यांनी राज ठाकरे यांना फोनवरील संवादात केलं आहे.
या आवाहनाला प्रतिसाददेत मनेसच्या अधिकृत ट्वीटर हँडलवरून सांगण्यात आलं आहे की, "आपण सर्वांनी सरकारी सूचनांचं पालन करावं, सरकारी यंत्रणांना संपूर्ण सहकार्य करावं, असं आवाहन महाराष्ट्र नवनिर्माण सेना करत आहे.
याचाच एकभाग असलेल्या उद्योगपतींसोबतच्या बैठकीत हर्ष गोयंका हेसुद्धा सहभागी झाले होते.
लोकांमधील बिनधास्तपणा सर्वांसाठी धोकादायक - किशोरी पेडणेकर गेल्या काही महिन्यांपासून लोकांमध्ये कोरोनाच्या संदर्भात बिनधास्तपणा आलेला आहे.
हा बिनधास्तपणा स्वतःसोबतच इतरांसाठी धोकादायक ठरू शकतो.
त्यामुळे यावर आळा घालणं आवश्यक आहे, असं मुंबईच्या महापौर किशोरी पेडणेकर म्हणाल्या.
"पुण्यामध्ये मिनी लॉकडाऊन असल्याचं आपल्याला माहिती आहे.
बाकीच्या ठिकाणीही अशा प्रकारचं मिनीलॉकडाऊन करण्यात आलं आहे.
धार्मिक स्थळं पूर्णपणे बंद केली.
बस कमी क्षमतेने चालवण्यात येणार आहेत.
सप्टेंबर महिन्यापासून आपण रुग्णसंख्या कमी केली होती.
पण सध्या लोकांमध्ये बिनधास्तपणा आलेला आहे.
हा बिनधास्तपणा तुमच्यासह इतरांसाठीही धोकादायक आहे.
यावर आळा घालावा लागेल," असं पेडणेकर यांनी म्हटलं.
मुंबईतले परप्रांतीय मजूर निघाले गावाकडे मुंबईतील उत्तर प्रदेश, बिहारमधून आलेले परप्रांतीय मजूर गावाकडे परत जाण्यासाठी लोकमान्य टिळक टर्मिनसयेथे जमले आहेत.
महाराष्ट्रात पुन्हा एकदा लॉकडाऊन होणार असल्याचं ऐकल्यामुळे हे मजूर गावी निघाले आहेत.
लॉकडाऊन लागल्यास परत गेल्या वर्षीसारखे हाल होऊ नये, म्हणून आम्ही गावाकडे जायचा निर्णय घेतल्याचं या मजूरांचं म्हणणं आहे.
लॉकडाऊनचा इशारा देशात सर्वाधिक रुग्णसंख्या असलेल्या पहिल्या दहा जिल्ह्यांमध्ये महाराष्ट्रातील पुणे, मुंबई, नागपूर, ठाणे, नाशिक, औरंगाबाद, दिल्ली, अहमदनगर आणि नांदेड या नऊ जिल्ह्यांचा समावेश आहे.
मुंबईची स्थितीही चिंताजनक आहे.
नागरिकांनी नियमांचं पालन न केल्यास लॉकडाउन लावू असा इशारा मुख्यमंत्री उद्धव ठाकरे यांनी शुक्रवारी दिला होता.
"लॉकडाऊन हवं की नको, या कात्रीत आपण अडकलो आहोत.
एकीकडे जीव वाचवायचा आहे, दुसरीकडे अर्थचक्रही सुरू राहावं, याची काळजी घ्यावी लागणार आहे.
लॉकडाऊन नको म्हणून लोक अनेक सल्ले देत आहेत.
लॉकडाऊन हा काही शेवटचा पर्याय नाही,असं ते म्हणतात.
पण या परिस्थितीवर कोणता पर्याय आहे? 
सध्यातरी मी फक्त लॉकडाऊनचा इशारा देत आहे.
पण पुढच्या दोन दिवसांत लॉकडाऊन संदर्भात निर्णय जाहीर करेन.
"असं वक्तव्य मुख्यमंत्री उद्धव ठाकरे यांनी शुक्रवारी (2 एप्रिल) केलं.
फेसबुक लाईव्हच्या माध्यमातून जनतेशी संवाद साधताना ठाकरे बोलत होते.
उद्धव ठाकरे यांचं फेसबुक लाईव्ह संपता-संपता राज्यातील कोरोना रुग्णसंख्येचा अहवालही प्रसिद्ध झाला.
त्यानुसार, राज्यात शुक्रवारी एका दिवसात तब्बल 47 हजार 827 रुग्ण आढळूनआल्याचं आकडेवारी सांगते.
हे आकडे नक्कीच काळजीत टाकणारे आहेत.
गेल्या काही दिवसांपासून राज्यातील कोरोनाग्रस्तांच्या संख्येत दररोज 35 ते 40 हजार रुग्णांची भर पडत आहे.
शुक्रवारी या संख्येने कळस गाठला.
शुक्रवारी राज्यातील कोरोनाग्रस्तांच्या संख्येत विक्रमी 47 हजार 827 रुग्णांची वाढ झाली.
ही वाढ आजपर्यंतच्या इतिहासातील सर्वाधिक वाढ असल्याचं म्हटलं जात आहे.
या पार्श्वभूमीवरच उद्धव ठाकरे यांनी लॉकडाऊनचा इशारा पुन्हा एकदा दिलेला आहे.
आरोग्यमंत्री राजेश टोपे यांच्याबोलण्यातही नेहमी हाच सूर दिसून येतो.
पूर्ण लॉकडाऊनचा इशारा देतोय, 2 दिवसांत कडक निर्बंध जाहीर करणार - उद्धव ठाकरे' वर्षभर जर आम्ही ऑनलाईन शिक्षण घेतलं असेल, तर परीक्षा ऑफलाईन का घेण्यात येतेय?
'पुण्यात उद्यापासून काय सुरू, काय बंदराहणार? जाणून घ्या.
शुक्रवारीच पुण्यात उपमुख्यमंत्री अजित पवार यांच्या अध्यक्षतेखाली एक बैठक झाली होती.
यामध्ये पुण्यातील निर्बंध आणखी कठोर करण्यात आले.
राज्यातील इतर भागातही हीच परिस्थिती आहे.
मात्र, लॉकडाऊन करण्याच्या निर्णयाला काही जणांकडून विरोध होताना दिसून येतं.
सरकारने पुन्हा लॉकडाऊन करून राज्यातील जनतेला वेठीस धरू नये, अशी टीका विरोधकांकडून सातत्याने करण्यात येत आहे.
लॉकडाऊनमुळे कोरोना रुग्णांची संख्या आटोक्यात येत नाही, लॉकडाऊन हा काही शेवटचा पर्याय नाही, असं विरोधकांचं मत आहे.
सरकारमध्ये सहभागी असलेल्या पक्षांतील नेत्यांनीही लॉकडाऊनला विरोध दर्शवला आहे.
एकूणच, एकीकडे रुग्णसंख्या वाढत असताना उद्धव ठाकरे यांनी म्हटल्यानुसार राज्य सरकार सध्या खरंच लॉकडाऊन करावं कीनको या कात्रीत सापडलं आहे.
अशा स्थितीत लॉकडाऊनला विरोध करणाऱ्यांचं नेमकं काय म्हणणं आहे? 
त्यांच्याकडे लॉकडाऊन ऐवजी कोणते पर्याय आहेत? याचीही चर्चा होणं महत्त्वाचं ठरतं.
राष्ट्रवादीची सावध भूमिका राष्ट्रवादी काँग्रेसचे प्रवक्ते आणि मंत्री नवाब मलिक यांनी सुरुवातीला लॉकडाऊनला विरोध दर्शवला होता.
पण आता त्यांनी सावध भूमिका घेत मुख्यमंत्री उद्धव ठाकरे यांचा निर्णय मान्य असल्याचं म्हटलं आहे.
दोन दिवसांपूर्वी लॉकडाऊन हे राज्याला परवडणारं नाही.
त्याऐवजी आरोग्य सुविधा वाढवण्यावर भर देण्यात यावा अशी आमची भूमिका आहे, अशी प्रतिक्रिया मलिक यांनी दिली होती.
मुख्यमंत्र्यांनीही प्रशासनाला आरोग्य सेवा अधिक सक्षम करण्याच्या सूचना केल्या आहेत.
लोकांनी अजून काळजी घेतली पाहिजे.
नियम पाळल्यास कोरोना वाढणार नाही, असंही नवाबमलिक म्हणाले.
पण दुसरीकडे राष्ट्रवादी काँग्रेस प्रदेशाध्यक्ष जयंत पाटील यांनी लॉकडाऊनला राष्ट्रवादी काँग्रेसचा विरोध नसल्याचं स्पष्ट केलं.
तिन्ही पक्ष मिळून चर्चा करून निर्णय घेतील, असंही पाटील म्हणाले.
यामुळे राष्ट्रवादी काँग्रेसमध्येही लॉकडाऊन वरून संभ्रमावस्था असल्याचं पाहायला मिळालं.
यावर बीबीसीने पुन्हा एकदा मलिक यांच्याशी संपर्क साधला.
नवाब मलिक यांच्या मते, लॉकडाऊनला पर्याय म्हणून, रेल्वेसेवा बंद करणं, निर्बंध आणखी कठोर करणं, आदी गोष्टी करता येऊ शकतात.
पण सर्वनेते, अधिकारी यांच्याशी चर्चा करून मुख्यमंत्री योग्य तो निर्णय घेतील, त्यांचा निर्णय सर्वांना मान्य असेल, असं मलिक यांनी म्हटलं आहे.
लॉकडाऊन केल्यास पाच हजार रुपये भत्ता द्या - चंद्रकांत पाटील लॉकडाऊनला भारतीय जनता पक्ष विरोध करणार नाही.
पणलॉकडाऊन केल्यास हातावर पोट असणाऱ्या लोकांना सरकारने प्रत्येकी पाच हजार रुपये दिले पाहिजेत, अशी मागणी चंद्रकांत पाटील यांनी केली आहे.
लॉकडाऊनला पर्याय काय, या प्रश्नाचं उत्तर देताना चंद्रकांत पाटील यांनी मागचं लॉकडाऊन समजावून सांगितलं.
पाटील म्हणाले, "लॉकडाऊन करताना सर्वसामान्य माणसाला पॅकेज द्या, असं आमचं म्हणणं आहे.
गेल्या वर्षीच्या लॉकडाऊनमध्ये सर्वसामान्य नागरिक कसा बसा जगला.
त्या मागे नरेंद्र मोदींनी दिलेले रेशन पॅकेज, बँक खात्यात पाचशे रुपये अशी मोठी यादीआहे.
हे सगळं केंद्राने केलं होतं.
पण राज्याने काहीच केलं नाही.
आता जर राज्याला लॉकडाऊन करायचं असेल तर त्यांनी सर्वप्रथम हे पॅकेज जाहीर करावं.
पृथ्वीराज चव्हाण यांनीही अशाच प्रकारची मागणी केली आहे.
लॉकडाऊनमध्ये सर्वसामान्य नागरिक सर्वाधिक भरडला जातो.
त्यांनी जगावं कसं, याचं उत्तर राज्य सरकारने सर्वात आधी दिलं पाहिजे.
कोरोना रोखण्यासाठी सरकारकडे इतर पर्यायही आहेत.
चाचण्या वाढवून रुग्णांची ओळख लवकरात लवकर पटवावी.
85 टक्के रुग्ण सौम्य किंवा विनालक्षणांचेआहेत.
अशा रुग्णांनी घरी राहण्यास प्राधान्य दिल्यामुळे कुटुंबंच्या कुटंबं बाधित होत आहेत.
या रुग्णांनी रुग्णालयात दाखल होण्यासाठी आपण तिथे आरोग्य सुविधा चांगल्या देणं गरजेचं आहेत.
तिथे गैरसोय होते, असं कळल्याने लोक आपल्याला लागण झाल्याचं लपवतात.
मग त्यांच्यामार्फत अनेकांना विषाणूची लागण होत जाते.
शिवाय, त्या रुग्णात अचानक ऑक्सिजनची पातळी खालावल्यास तो बेडची शोधाशोध करतो, तेव्हा त्याला बेड उपलब्ध होत नाही.
त्यामुळे कोव्हिड सेंटरमधील सोयी-सुविधा प्रशासनानेवाढवल्या पाहिजेत.
सौम्य लक्षणंवाल्या रुग्णांनीही रुग्णालयात यावं, यासाठी विश्वास निर्माण करायला हवा.
हे करण्याऐवजी लॉकडाऊन करणं सोपं आहे, म्हणून सरकार सतत लॉकडाऊनची धमकी देतं.
त्यामुळे लॉकडाऊन करायचाच असेल तर सरकारने लोकांना सर्वप्रथम पाच हजार रुपयांचं पॅकेज दिलं पाहिजे, असं चंद्रकांत पाटील म्हणाले.
शेतकऱ्यांचा सगळा माल विकत घेऊन लॉकडाऊन करा - सदाभाऊ खोत लॉकडाऊन करण्याआधी सरकारने राज्यातील शेतकऱ्यांनी पिकवलेला सगळा माल आधी विकत घ्यावा, अशी मागणी शेतकरी नेते आणि माजी मंत्री सदाभाऊ खोत यांनी केली आहे.
खोत यांच्या मते, कोरोना संसर्ग रोखण्याच्या दृष्टीकोनातून पहिला लॉकडाऊन 14 दिवस, 21 दिवस अशा कालावधीत लावण्यात आला होता.
या कालावधीत आरोग्यविषयक सोयीसुविधा सुसज्ज करण्याचा सरकारचा उद्देश होता.
आता एका वर्षानंतर कोरोना देशाच्या कानाकोपऱ्यात पसरलेला आहे.
कोरोना काय आहे, हे लोकांना माहीत आहे.
त्यामुळे आता लॉकडाऊनची गरज नाही.
त्याऐवजी, लोकांना मास्कचं वाटप करतायेऊशकेल.
साखर कारखान्यांना सॅनिटायझरचं उत्पादन करण्याची सूचना करावी.
शासकीय दवाखान्यांची दुर्दशा झाली आहे.
तिथली परिस्थिती सर्वप्रथम सुधारावी, अशी सूचना सदाभाऊ खोत यांनी केली आहे.
सरकारी कार्यालयं 50 टक्के मनुष्यबळाने चालवण्याच्या निर्णयाचाही खोत यांनी विरोध केला.
सरकारी कर्मचाऱ्यांना फुकटचा पगार का देण्यात आहे, असा प्रश्न सदाभाऊ खोत यांनी विचारला आहे.
ते सांगतात, या सरकारी कर्मचाऱ्यांना एक दिवसाआड घरी बसवण्यापेक्षा त्यांना इतर ठिकाणी कामावर पाठवता येईल.
आशा वर्कर, ग्रामसेवक, अशा लोकांचा योग्य पद्धतीने नियोजन करून उपयोग करून घ्यावा.
लॉकडाऊन करायचाच असेल तर सर्वप्रथम सरकारने शेतकऱ्यांचा सगळा माल विकत घ्यावा.
त्याच्या तेल-मिठाची सोय करून द्यावी.
मग खुशाल लॉकडाऊन करावं, असं मत सदाभाऊ खोत यांनी मांडलं आहे.
लॉकडाऊनमध्ये जाण्याची लोकांची मानसिकता नाही - संदीप देशपांडे महाराष्ट्र नवनिर्माण सेनेचाही लॉकडाऊनला विरोध आहे.
पहिल्या लॉकडाऊनचा किती फायदा झाला, हे आधी सरकारने सांगावं, त्यानंतरच पुन्हा लॉकडाऊन करण्यात यावं, असं वक्तव्य मनसे प्रवक्ते संदीप देशपांडे यांनी केलं.
लॉकडाऊनचे पर्याय काय असू शकतात, या प्रश्नाचं उत्तर देताना ते म्हणतात, "लॉकडाऊनचे पर्याय देण्याची गरज नाही.
टेस्टींगमध्येच काहीतरी काळं-बेरं आहे का असा संशय आता येऊ लागला आहे.
साधा सर्दी-खोकला असला तरी चाचणी केल्यानंतर ती पॉझिटिव्ह असल्याचं कळतं.
चाचणी वाढवल्यानंतर पॉझिटिव्ह रुग्णांची संख्याही वाढते, असं दिसून येतं.
जानेवारी-फेब्रुवारीमध्ये चाचण्या कमी झाल्याने रुग्णसंख्याही कमीदिसली.
पण आता पुन्हा चाचण्या वाढवण्यात आल्याने रुग्णसंख्या वाढणं स्वाभाविक आहे.
पण ही परिस्थिती माध्यमांमधून वाढवून दाखवली जाते.
यामुळे लोकांमध्ये तणाव निर्माण होतो.
कोरोनाचे 19 स्ट्रेन आहेत.
त्यापैकी कोणत्या कोरोनाची लागण झाली, हे नेमकं सांगणं कठीण आहे.
साध्या सर्दी-खोकल्याचा बाऊ करण्यात येऊ नये.
गेल्या एका वर्षात कोरोना काय आहे, हे आपल्याला कळलं आहे.
तो पूर्वीइतका धोकादायकही राहिलेला नाही.
मृत्यूदरही कमी झाला आहे.
त्यामुळे लॉकडाऊन करण्याची आवश्यकता नाही.
लॉकडाऊनमुळे जगात कुठेही रुग्णसंख्या आटोक्यात आली, असं कुणी सांगू शकत नाही.
पहिल्या लॉकडाऊन दरम्यान कठोर निर्बंध असूनही संसर्गाची साखळी तुटली नाही.
त्या लॉकडाऊनचा किती फायदा झालं, हे प्रशासनाने आधी सांगावं.
पहिल्यालॉकडाऊनमधील अनुभवामुळे आता पुन्हा लॉकडाऊनमध्ये जाण्याची लोकांची मानसिकता नाही.
त्यामुळे लॉकडाऊन केल्यास राज ठाकरे यांच्या आदेशानुसार मनसे पुढील निर्णय घेईल, असंही देशपांडे म्हणाले.
अर्धवट निर्बंध उपयोगाचे नाहीत, केल्यास संपूर्ण लॉकडाऊन करा - इम्तियाज जलील एकीकडे इतर पक्ष लॉकडाऊनचा विरोध करत असताना AIMIM पक्षाचे खासदार इम्तियाज जलील यांनी थोडी वेगळी भूमिका मांडली आहे.
अर्धवट निर्बंध उपयोगाचे नसून संपूर्ण लॉकडाऊन करावं, असा सल्ला इम्तियाज जलील यांनी दिला आहे.
"लॉकडाऊन करण्याचा निर्णय प्रशासनाने घेतला आहे.
औरंगाबादमध्ये 8 तारखेपर्यंत लॉकडाऊन राहणार आहे.
पण उद्योग सुरू होणार आहेत.
त्यात लाखो कामगार आहेत.
मग त्यांचा जीव महत्त्वाचा नाही का? की केवळ उद्योग लॉबीला खूश करण्यासाठी हा निर्णय घेतला, असा प्रश्न जलील यांनी विचारला.
काही दिवसांसाठी, काही वेळासाठी गोष्टी बंद करून काय होणार आहे? 
खरंतर आपल्याला आता कोरोना व्हायरस सोबत जगायचं आहे.
हा व्हायरस 8 दिवसांत निघून जाईल असं कुणीचम्हणू शकत नाही.
लॉकडाऊनला पर्याय काय असं विचारल्यावर ते म्हणाले, आता जो वेळ मिळाला आहे, त्यात सरकारनं आपलं वैद्यकीय पायाभूत सुविधा सुधारण्यावर भर दिला पाहिजे.
दवाखाने, तेथील कर्मचारी यांच्या मजबुतीकरणावर लक्ष दिलं पाहिजे.
जेणेकरून कोरोनामुळो लोकांच्या मनात भीतीचं वातावरण तयार होणार नाही, असं जलील म्हणतात.
त्यामुळे, सध्या तरी कोरोना आणि लॉकडाऊनच्या मुद्द्यावर वेट अँड वॉच अशी भूमिका आपल्याला घ्यावी लागणार आहे.
मुख्यमंत्री उद्धव ठाकरे यांनी आयोजित केलेल्या बैठका, तसंच पुढील दोन दिवसांत कोरोना संदर्भात घडणाऱ्या घडामोडी यावर लॉकडाऊनचा निर्णय अवलंबून असल्याचं सध्यातरी दिसतं.
नाशिक शहरात दोन दिवसांपूर्वी बेड मिळत नसल्याने एका कोरोनाबाधित रूग्णाने महानगरपालिकेच्या आवारातच ठिय्या आंदोलन केले.
या रूग्णासह आणखी एक रूग्ण आणि सामाजिक कार्यकर्ते दीपक डोके होते.
तीन दिवस सतत प्रयत्न करूनही या रूग्णांना बेडमिळत नसल्याचं त्यांनी म्हटलं होतं.
नाशिक महानगरपालिकेच्या परिसरात आंदोलन केल्यानंतर तातडीने अँब्युलन्स बोलवून त्यांना नाशिकरोडच्या बिटको हॉस्पिटलमध्ये हलवण्यात आलं.
यातले एक पेशंट बाबासाहेब कोळे यांचा त्याच रात्री मृत्यू झाला.
त्यांचीऑक्सिजनलेव्हल खूपच कमी होती.
त्यामुळे प्रश्न उभा राहिला आहे की बाबासाहेब कोळेंच्या मृत्यूला जबाबदार कोण?
नक्की काय घडलं?
कोव्हीड पॉझिटिव्ह आल्यानंतर दोन-तीन दिवस त्यांना बेड मिळत नव्हता असं त्यांच्या घरच्यांनी म्हटलं आहे.
आता कोरोनाची चाचणी होणार 500 रुपयांत, महाराष्ट्र सरकारकडून दरात कपात कोरोनाच्या स्वॅब टेस्ट आधी घरच्या घरी 'ही' चाचणी करुन पाहा
कोरोना लसीकरणाबाबत तुम्हाला पडलेले 15 प्रश्न आणि त्यांची उत्तरं"आम्ही त्यांना दोन-तीन दिवसांपूर्वी बिटको हॉस्पिटलला घेऊनगेलो.
तिथून दुसऱ्या दवाखान्यात गेलो, तिथून सरकारी मेडिकल कॉलेजमध्ये गेलो.
मेडिकल कॉलेजने सांगितलं बेड नाहीये.
आम्ही अनेक ठिकाणी गेलो पण बेड मिळाला नाही, शेवटी आम्ही सिव्हील हॉस्पिटलला गेलो आणि त्यांना ऑक्सिजन सिलिंडर लावला,"कोळेंच्या पत्नीने स्थानिक पत्रकारांना सांगितल्याचं NDTV ने म्हटलंय.
बाबासाहेब कोळे महानगरपालिकेत आले तेव्हा त्यांची ऑक्सिजन लेव्हल फक्त 38 असल्याच्या बातम्याही स्थानिक माध्यमांमध्ये आल्या होत्या.
त्यांनाज्या हॉस्पिटलमध्ये नंतर अॅडमिट करण्यात आलं त्या हॉस्पिटल प्रशासनानेही म्हटलं की त्यांना दाखल केले तेव्हा त्यांची प्रकृती चिंताजनकच होती.
त्यांची ऑक्सिजन लेव्हल 45 इतकी कमी होती.
त्यांच्यावर तातडीने उपचार सुरू केले पण रात्री 1 वाजता त्यांचा मृत्यू झाला.
स्थानिक प्रशासन सतत दावा करतंय की पुरेसे बेड उपलब्ध आहेत तरीही बाबासाहेब कोळेंवर ही वेळ का आली हा प्रश्न उरतोच.
सतत तीन दिवस फिरूनही त्यांना बेड का उपलब्ध झाला नाही?
नाशिक शहरात किती बेड उपलब्ध?
बाबासाहेब कोळेंच्या ठिय्या आंदोलन आणि नंतर झालेल्या मृत्यूच्या आदल्याच दिवशी महानगरपालिकेचे आयुक्त कैलास जाधव यांनी माध्यमांशी बोलताना सांगितलं होतं की शहरात पुरेस बेड उपलब्ध आहेत आणि कोणीही घाबरून जाऊ नये.
रूग्णांनी काही ठराविक हॉस्पिटल्समध्येच दाखल होण्याचा आग्रह धरू नये, इतर ठिकाणी चांगल्या सेवा आणि बेड आहेत असंही ते म्हणाले होते.
नाशिक शहरात खाजगी आणि सरकारी मिळून 900 ऑक्सिजन बेड सध्या आहेत तर 4330 बेड्स कोरोना पेशंटसाठी उपलब्ध आहेत.
यापैकी 1 एप्रिल पर्यंत 1400 साधे बेड तर 800 ऑक्सिजन बेड रिकामे आहेत अशी माहिती आयुक्त कैलास जाधव यांनी दिली.
पालकमंत्री छगन भुजबळ यांनी कालच्या आढावा बैठकीत आता खाजगी हॉस्पिटल्समधले 80 टक्के बेड्स अधिग्रहित करायला सांगितले आहेत.
नाशिक जिल्हा आणि सिव्हिल हॉस्पिटल मिळून 196 व्हेंटिलेटर्स आहेत तर 23 व्हेंटिलेटर्स अजून इंस्टॉल केलेले नाहीत.
सिव्हिल हॉस्पिटलमध्ये कोव्हिड आणि नॉन कोव्हिड मिळून 300 बेड वाढवण्यात येणार आहेत.
तरीही बाबासाहेव कोळेंना बेड का मिळाला नाही?
पॉझिटिव्ह झाल्यानंतर तीन दिवस बाबासाहेब कोळेंना बेड मिळाला नाही.
सतत वेगवेगळ्या ठिकाणी चौकशी केली, पण कुठेही बेड मिळाला नाही असं घरच्यांचं म्हणणं आहे.
नाशिक मनपा समोर आंदोलन करताना काढलेला त्यांचा एक व्हीडिओ बीबीसी मराठीकडे आलेला आहे.
त्यात ते महानगरपालिकेच्या प्रागंणात एका खुर्चीवर बसलेत, आणि त्यांना ऑक्सिजन लावलेला दिसतोय.
व्हीडिओत मागे आवाजही येत आहेत की, "साहेब बिटकोला गेले होते ते दोन दिवस.
"त्यांचा हाताला ऑक्सिजन मीटरही लावला आहे ज्यात त्यांची ऑक्सिजन लेव्हल 38 दिसते आहे.
सामन्यतः निरोगी माणसाची ऑक्सिजन लेव्हल 95 किंवा त्यापेक्षा जास्त असणं आवश्यक आहे.
70 खाली गेली तरअशा रूग्णाला अतिदक्षता विभागात ठेवावे लागते.
एकीकडे प्रशासन बेड असल्याचा दावा करतंय तर दुसरीकडे कोरोनाच्या गंभीर रूग्णांना आपला जीव गमवावा लागतोय.
प्रशासनाचं म्हणणं काय?
गुरूवारी, एप्रिल 1, ला झालेल्या आढावा बैठकीनंतर झालेल्या पात्रकार परिषदेत बोलताना नाशिक जिल्ह्याचे पालकमंत्री यांनी सांगितलं की, "या संपूर्ण प्रकरणाची चौकशी करण्यात येईल.
तसंच सामाजिक कार्यकर्ते दीपक डोकेंवर गुन्हा दाखल करण्याचेही आदेश दिले आहेत.
साथरोग प्रतिबंधक कायद्याअंतर्गत हा गुन्हा दाखल करायला सांगितला आहे.
"दीपक डोके यांची बाजू जाणून घेण्यासाठी बीबीसी मराठीने वारंवार त्यांच्याशी संपर्क केला पण त्यांचा नंबर बंद येतोय.
"बाबासाहेब कोळे प्रकरणी प्राथमिक माहिती मी घेतली, अंतिम चौकशीसाठी समिती नेमली आहे, त्याचा अहवालआल्यावर तुम्हाला सांगेन.
आम्हाला मिळालेल्या माहितीनुसार कोळे पॉझिटीव्ह आल्यानंतर दोन-तीन दिवस घरी राहिले.
काल त्यांच्या मेव्हण्याबरोबर सिव्हिल हॉस्पिटलला गेले तिथे त्यांना सांगण्यात आलं की इथे बेड उपलब्ध नाहीयेत.
तिथे सामाजिक कार्यकर्ते डोकेउभे होते, त्यांनी सांगितलं तुम्ही आमच्यासोबत चला आम्ही तुम्हाला बेड उपलब्ध करून देतो आणि ते सरळ त्यांना महानगरपालिकेच्या प्रागंणात घेऊन आले.
त्यानंतर त्यांनी दुसऱ्या पेशंटलाही फोन करून बोलवलं.
त्यांनी ठिय्या दिल्यावर अतिरिक्त आयुक्तांनी दोन अँम्ब्युलन्स मागवल्या आणि त्यांना बिटको हॉस्पिटलला पाठवलं.
बाबासाहेब कोळेंना अॅडमिट केलं तर दुसऱ्या पेशंटचा ऑक्सिजन 98 होता, तो घरी गेला परत," असं महानगरपालिका आयुक्त कैलास जाधव यांनी सांगितलं.
याप्रकरणी पूर्ण चौकशी होईल.
ते कोणत्या हॉस्पिटलमध्ये गेले होते, खरंच गेले होते का? याचं सीसीटीव्ही फुटेज तपासण्यात येईल.
त्यांनी जो ऑक्सिजन सिलिंडर लावला तो कुठून मिळाला, ते मध्ये कुठे रेंगाळले का याचीही चौकशी करण्यात येईल.
कोणी दोषी आढळलंच तर कडक कारवाई करण्यात येईल असं पालकमंत्र्यांनी सांगितलं.
प्रशासन म्हणतंय बेड आहेत आणि लोकांना बेड मिळत नाहीये असं का या प्रश्नांच उत्तर देताना महानगरपालिका आयुक्त यांनी म्हटलं की, "मी मीटिंगला येण्याआधी सेट्रल बेड रिझर्व्ह सिस्टमला फोन करून माहिती घेतली तर 328 लोकांनी बेडसाठी फोन केले होते.
त्यापैकी 218 जणांना बेड उपलब्ध करून दिलेले आहेत.
राहिलेल्या लोकांना काही चॉईस बेड हवे होते तर ते बेड देता आले नाहीत.
"पण याच पत्रकार परिषदेत भुजबळांनी हेही मान्य केलं की हेल्पलाईनवर फोन केला की बेड्स नाही म्हणून सांगतात.
"माझा तुमच्यावर पूर्ण विश्वास आहे.
वर्तमानपत्रातूनही हे येतंय, बेड्स नाही म्हणून सांगतात.
मागच्या वेळेस लाट आली होती तेव्हा आपण अॅप तयार केलं होतं.
लोकांना सगळी माहिती मिळतहोती.
एकेका म्युनिसिपल अधिकाऱ्याला दोन-दोन हॉस्पिटल्सची जबाबदारी दिली होती.
आताही तसे करण्याचे आदेश दिले आहेत.
"पेशंटला बेड नाकारणाऱ्या खाजगी हॉस्पिटल्सवर कारवाई करा असेही आदेश त्यांनी दिले.
हा सगळा प्रकार सामाजिक कार्यकर्त्यांची स्टंटबाजी असल्याचंही आयुक्तांनी म्हटलं.
'आमचा माणूस गेला आणि तुम्ही सरकारला वाचवायला स्टंटबाजी म्हणताय' या प्रकरणी बाबासाहेब कोळेंच्या घरच्यांचीही बीबीसी मराठीने संपर्क साधला.
ज्या मेहुण्याबरोबर ते सिव्हिल हॉस्पिटलला आणि नंतर महानगरपालिकेत आंदोलनाला गेले होते, त्यांच्याशी आम्ही बोललो.
"आम्हाला काहीच बोलायचं नाहीये.
कालपासून आम्ही पाहातोय, आमची बदनामी केली जातेय.
मीडिया फक्त प्रशासनाला, सरकारला वाचवायचा प्रयत्न करतेय.
आमचा माणूस मेला आणि तुम्हीस्टंटबाजी म्हणताय.
त्यांना बेड मिळाला नाही हे तर सत्य आहे आणि आमच्यावर गुन्हा दाखल करण्याची भाषा बोलली जातेय.
दीपक डोकेंना आम्ही आधी ओळखतही नव्हतो.
आम्हाला ते सिव्हिल हॉस्पिटलपाशी भेटले.
त्यांनी आम्हाला मदत केली, आणि त्यांच्यावरच गुन्हा दाखल केला.
आमची ठरवून बदनामी केली जातेय," त्यांनी उद्विग्नपणे सांगितलं आणि फोन ठेवून दिला.
दरम्यान, विरोधी पक्षनेते प्रवीण दरेकर यांनी या प्रकरणी सदोष मनुष्यवधाचा गुन्हा दाखल करावा असं म्हटलं आहे.
या प्रकरणी कारवाई म्हणून सिव्हिल सर्जन रत्ना रावखंडे यांना सक्तीच्या रजेवर पाठवलं आहे.
चव किंवा वास न कळणे हे कोरोना व्हायरसची लागण झाल्याचं लक्षण आहे, हे आता आपल्याला माहीत आहे.
साधारणपणे, इतर सर्दी किंवा फ्लूमध्येही आपल्याला चव आणि गंध कळत नाही.
पण युरोपमधील संशोधकांनी केलेल्या अभ्यासात एक विचित्र माहिती समोरआली आहे.
कोरोनाचा संसर्ग झाला आहे अशी शंका आल्यावर रुग्ण ही एक चाचणी घरात करू शकतात.
अर्थात त्यानंतर स्वॅब टेस्ट करावीच लागणार आहे.
पण या चाचणीमुळे स्वॅब टेस्टआधी अलगीकरणात जाण्याचा निर्णय घेण्यास मदत होते.
कोरोनाची लागण झाल्यावरचं गंध न कळण्याचं लक्षणं आणि इतर सर्दी किंवा फ्लू झाल्यावरचं लक्षण यामध्ये फरक असल्याचं आढळून आलं आहे.
कोव्हिड-19 झाल्यानंतर रुग्णांना लगेचच हे लक्षण दिसायला सुरुवात होते.
पण यामध्ये नाक गळणं किंवा नाक बंद होणं असे प्रकारदिसत नाहीत.
कोरोनाची लागण झालेले अनेक रुग्ण मोकळेपणाने श्वास घेऊ शकतात.
शिवाय या रुग्णांच्या तोंडाची चव जाणं हेसुद्धा एक लक्षण कोरोना संसर्गाचं आहे.
लाईन नासिकाशास्त्र विषयातील तज्ज्ञांनी याबाबत अधिक माहिती दिली.
कोरोनाची लागण झाल्यामुळे चव गमावलेला रुग्ण खरोखरच कडू किंवा गोड यांमधील फरक सांगू शकत नाही.
चव आणि गंधाची भावना निघून गेल्याने असं होत असल्याचं तज्ज्ञ सांगतात.
तज्ज्ञांच्या मते, कोरोना व्हायरस हा चव आणि गंधाशी संबंधित मज्जातंतूच्या पेशींवर थेट परिणाम करतो.
कोरोना व्हायरसची खालील प्रकारची मुख्य लक्षणं असल्याचं सांगितलं जातं.
तापविचित्र, सातत्याने येणारा खोकला चव आणि गंध न कळणेही लक्षणं जाणवत असलेल्या रुग्णांनी स्वतःच अलगीकरणात जावं आणि स्वॅब टेस्टच्या माध्यमातून चाचणी करून घेण्याची सूचना प्रशासनाकडून दिली जाते.
अशी लक्षणं जाणवणाऱ्या लोकांचे कुटुंबीय आणि संपर्कात आलेल्या मंडळींनीही अलगीकरणात जावं, असी सूचना आहे.
गंध चाचणी युनिव्हर्सिटी ऑफ ईस्ट अँगिलाचे संशोधक प्रा. कार्ल फिलपॉट यांनी एक चव आणि गंध चाचणी 30 स्वयंसेवकांवर चव आणि गंध चाचणीचा प्रयोग केला.
यामध्ये 10 जण कोव्हिड पॉझिटिव्ह होते.
10 जणांना तीव्र सर्दी झाली होती तसंच इतर 10 जणांमध्ये कोणत्याच प्रकारच्या फ्लूचं लक्षण नव्हतं.
ते निरोगी होते.
कोव्हिड-19 रुग्णांमध्ये गंध न कळण्याचं लक्षण प्रामुख्याने आढळून आलं.
त्यांना वास कळत नव्हता.
कडू आणि गोड या चवीतला फरकसुद्धा त्यांना कळत नव्हता.
प्रा. फिलपॉट हे गंध आणि चवीशी संबंधित विकार असलेल्या लोकांच्या मदतीसाठी काम करणाऱ्या फिफ्थ सेन्स या संस्थेतही काम करतात.
ते सांगतात, "श्वसनाशी संबंधित आजार पसरवणाऱ्या इतर विषाणूंपेक्षा कोरोना व्हायरसची लक्षणं खरोखरच वेगळी आहेत.
हे आश्चर्यकारक आहे.
याचा अर्थ कोव्हिडग्रस्त आणि इतर सर्दी खोकल्यांच्या रुग्णांमधील फरक कळण्यासाठी गंध आणि चव चाचणीचा उपयोग करता येऊ शकतो.
लोक कॉफी, लसूण, संत्री किंवा लिंबू आणि साखर यांसारख्या उत्पादनांचा वापर करून स्वतःच गंध आणि चवीची चाचणी करू शकतात.
पण याचा अर्थ स्वॅब टेस्ट करण्याचं टाळावं,असं नाही.
कोरोनाची लागण झाली आहे किंवा नाही याबाबत स्पष्टपणे स्वॅब टेस्टमुळेच कळू शकतं.
कोरोना व्हायरसमुळे आजारी पडून बरे झालेल्या रुग्णांनी चव आणि वास घेण्याची शक्ती काही आठवड्यांनी पुन्हा परत येते, असंही प्रा. फिलपॉट यांनी सांगितलं.
प्रा. अँड्यू लेन जॉन हॉपकिन्स युनिव्हर्सिटीमध्ये नाक आणि घसातज्ज्ञ आहेत.
पण कोरोना व्हायरसचा गंध व चव चाचणीवर कशामुळे परिणाम होतो याचा अभ्यास प्रा.लेन आणि त्यांची टीम करत आहे.
त्यांनी आपल्या संशोधनातील काही भाग युरोपियन रेस्पिरेटरी जर्नलमध्येसुद्धा प्रसिद्ध केला आहे.
वास ओळखण्यासाठी उच्च पातळीचे एन्झाईम नाकाच्या भागात कार्यरत असतात.
या एन्झाईमना ACE-2 म्हणूनही संबोधतात.
सजीवांच्या शरीरातील एंट्री पॉईंट म्हणूनही हेएन्झाईम ओळखले जातात.
यांच्या मदतीने कोरोना व्हायरस शरीरात प्रवेश करू शकतो.
त्यानंतर आपल्याला संसर्ग होतो.
प्रोफेसर लेन म्हणतात, "शरीरात प्रवेश करण्यासाठी आणि संसर्ग करण्यासाठी विषाणू खरोखर या पेशींचा वापर करत आहे किंवा नाही, याबाबतची माहिती मिळवण्यासाठी अनेक प्रयोग करत आहोत.
""यासंदर्भात योग्य माहिती उपलब्ध झाल्यास नाकातून दिल्या जाऊ शकणाऱ्या अँटीव्हायरल थेरपीचा आपल्याला उपयोग होऊ शकतो.
नाकावाटे होणारा संसर्ग रोखण्यास आपल्याला मदत होऊ शकते," असं लेन म्हणाले.
कोरोना व्हायरसच्या संसर्गाची दुसरी लाट महाराष्ट्रात आणि भारतात भीषण रूप धारण करतेय.
पहिल्या लाटेच्या तुलनेत दुसऱ्या लाटेदरम्यान विषाणूमध्ये बदल झालेले आहेत आणि याचे गंभीर परिणाम शरीरावर होतायत.
मात्र, आजार जास्त बळावला तर मृत्यूचा धोकाही संभवतो.
श्वसन यंत्रणेवर हल्ला करणारा हा विषाणू शरीरात कसा पसरत जातो? 
कोव्हिड-19 या आजाराची नेमकी उपचार पद्धती कशी आहे? 
आणि हॉस्पिटलमध्ये उपचार सुरू असलेले काही रुग्ण का वाचू शकले नाहीत? 
या प्रश्नांची उत्तरं आपण जाणून घेऊयात.
विषाणूचा 'इन्क्युबेशन' काळवर्ल्ड हेल्थ ऑर्गनायझेशननं कोरोनाला जागतिक आरोग्य संकट घोषित केलं आहे.
कोरोनाच्या या विषाणूचं शास्त्रीय नाव आहे Sars Cov-2.
विषाणूचा संसर्ग झाल्यापासून ते लक्षणं दिसण्या पर्यंतचा जो काळ असतो त्याला 'इन्क्युबेशन पीरियड' म्हणतात.
कोरोना शरीरात प्रवेश केल्यावर हा विषाणू शरीरात चिकटून बसतो.
श्वास घ्यायला त्रास होऊ लागतो.
हा विषाणू सर्वांत आधी घशाच्या आसपासच्या पेशींना लक्ष्य करतो.
त्यानंतर श्वसननलिका आणि फुफ्फुसांवर हल्ला चढवतो.
शरीरातल्या या भागात एक प्रकारची'कोरोना विषाणूंची फॅक्ट्री' तयार होते.
म्हणजे श्वसननलिका आणि फुफ्फुसांमध्ये कोरोना विषाणूंच्या संख्येत वाढ होते.
या ठिकाणी तयार झालेले नवीन कोरोना विषाणू इतर पेशींवर हल्ला चढवू लागतात.
काही लोकांमध्ये अगदी सुरुवातीपासूनच संसर्गाची लक्षणंदिसतात.
मात्र, अनेकांना आपण आजारी आहोत, असं वाटतही नाही.
काही जणांमध्ये पाच दिवसात आजाराची लक्षणं दिसू लागतात.
किरकोळ लक्षणं बहुतांश लोकांमध्ये दिसणारी लक्षणं अगदी किरकोळ असतात.
संसर्ग झालेल्या दहा पैकी आठ लोकांमध्ये आजाराची अगदीच सामान्य लक्षणं दिसतात, असं म्हणू शकतो.
उदाहरणार्थ-सर्दी आणि खोकला.
अंगदुखी, घसा खवखवणे आणि डोकेदुखीसुद्धा असते.
शरीरातील रोगप्रतिकार क्षमता या विषाणूचा मुकाबला करण्याचा प्रयत्न करते.
शरीरावर परदेशी आक्रमण झालं आहे, असं मेंदूला वाटतं आणि ते संपूर्ण शरीराला अलर्ट करतो.
त्यानतंर कोरोनाचा सामना करण्यासाठी शरीर स्वतः सायटोकाईन नावाचं रसायन स्त्रवू लागतं.
कोरोना विषाणूची लागण झालेल्या बहुतांश व्यक्तींना कोरडा खोकलाच असतो.
खोकल्यात कफ नसतो.
मात्र, काही जणांचा घसाही खवखवतो.
काही तुरळक जणांमध्ये खोकल्यासोबत कफही असतो.
अशा प्रकरणांमध्ये खोकल्यावाटे निघणाऱ्या कफमध्ये कोरोनामुळे नष्ट झालेल्या फुफ्फुसांतल्या पेशीही असतात.
या लक्षणांसाठी डॉक्टर तुम्हाला सहसा भरपूर पाणी पिण्याचा, खूप आराम करण्याचा आणि पॅरासिटॅमॉल घेण्याचा सल्ला देतात.
या लक्षणांसाठी हॉस्पिटलमध्ये दाखल होण्याची गरज नसते.
ही परिस्थीती जवळपास आठवडाभर असते.
ज्यांची रोगप्रतिकार शक्ती या विषाणूचा सामना करण्यास सक्षम असते त्यांच्या प्रकृतीत आठवडाभरात सुधारणा होऊ लागते.
मात्र, काही प्रकरणांमध्ये रुग्णाचं आरोग्य अधिक ढासळतं.
कोव्हिड-19 ची गंभीर लक्षणं दिसतात.
कोव्हिड-19 विषयी आतापर्यंत एवढी माहिती मिळालेली आहे.
मात्र, नुकत्याच करण्यात आलेल्या काही संशोधनांमधून असंही आढळलं आहे, की या आजारात नाक गळण्यासारखी सर्दीची लक्षणंही दिसू शकतात.
कोव्हिड-19 ची गंभीर लक्षणं आजार वाढला तर त्याची अनेक कारणं असू शकतात.
एक म्हणजे विषाणूचा सामना करण्यासाठी आपली रोगप्रतिकार क्षमता गरजेपेक्षा जास्त काम करते.
या प्रक्रियेत शरीरात जी रसायनं तयार होतात त्यामुळे संपूर्ण शरीरात सूज येते.
कधीकधी या सूजेमुळेही शरीराला गंभीर इजा होते.
किंग्ज कॉलेज लंडनमधील डॉ. नॅटली मॅक्डरमॉट सांगतात, "विषाणूमुळे रोगप्रतिकारक यंत्रणेचा समतोल ढासळतो आणि त्यामुळे सूज येते.
विषाणू हे कसं करतो, हे अजून कळलेलं नाही.
"फुफ्फुसाला आलेल्या या सूजेलाच न्युमोनिया म्हणतात.
हा विषाणू तोंडावाटे श्वसननलिकेतून फुफ्फुसात गेल्यावर तिथे छोट्या-छोट्या हवेच्या पिशव्या (एअर सॅक) तयार करतो.
फुफ्फुस हा शरीरातला तो अवयव आहे जिथून ऑक्सिजन संपूर्ण शरीरात पसरतो आणि कार्बन डाय ऑक्साईड शरीराबाहेर फेकला जातो.
मात्र, कोरोनाने तयार केलेल्या छोट्या-छोट्या हवेच्या पिशव्यांमध्ये पाणी साठू लागतं.
त्यामुळे श्वास घेण्यात अडचण येऊन दीर्घ श्वास घेता येत नाही.
या पायरीवर रुग्णाला व्हेंटिलेटरची गरज भासते.
चीनमध्ये संसर्ग झालेल्या 56,000 लोकांच्या माहितीचा जागतिक आरोग्य संघटनेच्या तज्ज्ञांनी अभ्यास केला.
त्यावरून लक्षात आलं की संसर्ग झालेल्या 14 टक्के लोकांमध्ये संसर्गाची ही गंभीर लक्षणं दिसली.
अत्यंत गंभीर आजारया विषाणुमुळे 6% लोकांना अत्यंत गंभीर स्वरुपाचा आजार होऊ शकतो, असं सांगितलं जातं.
या टप्प्यावर मानवी शरीर विषाणूपुढे गुडघे टेकतं आणि व्यक्ती आजारी पडते.
या स्टेजवर फुफ्फुस निकामी होणं, सेप्टिक शॉक, अवयव निकामी होणं आणि मृत्यूचा धोका उद्भवतो.
या पायरीवर रोगप्रतिकार शक्ती हाताबाहेर जाते आणि शरीराला गंभीर इजा पोहोचते.
फुफ्फुसाला सूज आल्याने शरीराला पुरेशा प्रमाणात ऑक्सिजन मिळत नाही.
याचा थेट परिणाम किडनीवर होऊ शकतो.
किडनी रक्तातील विषद्रव्ये गाळण्याचं काम करतात.
मात्र, किडनीवर परिणाम झाला तर त्या निकामी होतात.
आतड्यांवरही याचा परिणाम होऊ शकतो.
डॉ. भारत पनखानिया सांगतात, "विषाणूमुळे शरीरातली सूज इतकी वाढते, की अनेक अवयव निकामी होतात आणि रुग्णाचा मृत्यूही होऊ शकतो.
"आजाराच्या या पातळीवर उपचारासाठी ईसीएमओ म्हणजेच एक्स्ट्रा कॉर्पोरल मेम्ब्रेन ऑक्सिजनेशनचा वापर करतात.
कोरोनाहे एक प्रकारचं कृत्रिम फुफ्फुस असतं.
यात शरीरातलं रक्त बाहेर काढून ते ऑक्सिजनेट करून म्हणजे त्याला ऑक्सिजन पुरवून ते पुन्हा शरीरात पाठवलं जातं.
मात्र, हा उपचार यशस्वी ठरेलच, याची खात्री देता येत नाही.
संसर्गाची अनेक प्रकरणं नोंदवली जात नाहीत.
धूम्रपान आणि कोरोना लॅन्सेट मेडिकल जर्नलमध्ये छापून आलेल्या एका संशोधनानुसार चीनमधली वुहान प्रांतातील जिनयिनतान हॉस्पिटलमध्ये कोरोना विषाणूची लागण होऊन मृत्यू झालेले दोन रुग्ण धडधाकट होते.
मात्र, दोघंही खूप सिगारेट ओढायचे.
त्यामुळे कदाचित त्यांची फुफ्फुसं कमकुवत झाली असावीत.
कोरोना विषाणूमुळे झालेला पहिला मृत्यू हा 61 वर्षांच्या पुरुषाचा होता.
ते हॉस्पिटलमध्ये दाखल झाले तेव्हा त्यांना गंभीर स्वरुपाचा न्यूमोनिया होता.
त्यांना श्वास घ्यायला प्रचंड त्रास होत होता.
त्यामुळे त्यांना व्हेंटिलेटरवर ठेवण्यात आलं होतं.
मात्र, पुढे त्यांचं फुफ्फुस निकामी झालं.
हृदयाचे ठोके थांबले.
हॉस्पिटलमध्ये आणल्यानंतर 11 दिवसांनीत्यांचा मृत्यू झाला.
दुसरा रुग्ण 69 वर्षांची व्यक्ती होती.
त्यांनाही श्वसनाचा त्रास होता.
त्यांनाही ईसीएमओ मशीनवर ठेवण्यात आलं होतं.
मात्र, तेही दगावले.
त्यांचा रक्तदाब (ब्लड प्रेशर) कमी होत होता.
शिवाय त्यांना न्यूमोनियाही होता.
कोरोनाविरोधात लढा देण्यासाठी घरात एकटं बसाव लागत आहे.
कुणालाही भेटता येत नाही.
तर कधी शहर, कधी राज्य तर कधी देश बंद ठेवला जात आहे. 
जगाच्या अशा चित्रामुळं आपल्या मनात निराशेचं वातावरण निर्माण होणं साहजिक आहे. 
पण यात एक आनंदाची बातमी आहे.
अशा ताणतणावाच्या आणि काहीशा भीतीच्या वातावरणातही तुम्ही स्वत:ला ताजतवानं आणि चांगल्या मूडमध्ये ठेऊ शकता.
तसं बघितलं तर मानवी भावनेचं गणित खूप गुंतागुंतीचं आहे.
पण आजवर त्याचा खोलवर जाऊन अभ्यासही केला आहे.
बीबीसीने गेल्या काही वर्षांत याचा अभ्यास करणाऱ्या अनेक तज्ज्ञांशी चर्चा केली आहे.
त्यांनी दररोजच्या जीवनातला ताणतणाव अगदी सहजरीत्या कसा कमी करता येईल याविषयी मुद्देसूद माहिती दिली आहे.
त्यापैकीच काही टिप्स तुम्ही या लेखात वाचणार आहात. 
काही टिप्स तुम्हाला आश्चर्याचा अलगद धक्का देतील.
एखादा चिंतेचा मुद्दा सतत आपल्याभोवती घोंगावत राहणं साहजिक आहे.
कोरोना व्हायरस, जागतिक तापमान बदल किंवा इतर मुद्देही असेच आहेत. 
आपल्या चिंता करण्यानं ते काही कमी होत नाहीत.
तर त्याकडे तुम्ही दुर्लक्ष केलं तर तुमचा रक्तदाब सामान्य राहतो.
विनाकारण होणारी घालमेल थांबते. 
यामुळे तुम्हाला नक्की बरं वाटेल.
सध्याच्या काळात ध्यान धारणा केल्यानं काही लोकांना बरं वाटू शकेल.
पण काहींना ध्यान केल्यानं कोणताही फरक जाणवणार नाही. 
यामागे एक कारण आहे. 
स्तब्ध राहिल्यानं एक गोष्ट मनात सारखी येऊ शकते.
मन शांत करताना किंवा निर्मळ करताना ताणतणावाच्या घटना मनात डोकावत राहू शकतात.
अशा लोकांना ध्यान धारणेपेक्षा दुसऱ्या एखाद्या गोष्टीमध्ये मन अडकवण्याची गरज असते.
आपण आपल्या भावनांना कशा प्रकारे हाताळतो, याचाही तुमच्या मनावर परिणाम होत असतो. 
2017मध्ये डेरेन ब्राऊन यांनी Happy हे पुस्तक लिहिलं होतं.
त्यांच्याशी बीबीसीनं याआधी चर्चा केली.
त्यावेळी त्यांनी दोन टेनिस खेळाडूचं उदाहरण दिलं होतं.
एक जो "मी जिंकणारच" हा विचार घेऊन मैदानात उतरतो. 
जिंकणं हेच सर्वस्वी आहे असं त्याला/तिला वाटतं. 
पण खेळात हे लोक हरण्याच्या बेतात आले की ते त्यांच्या जिव्हारी लागतं. 
साठी हा एक दु:खाचा सापळा बनतो.
त्यामुळे त्यांना अधिक दु:ख, राग आणि अपराधी वाटतं. 
अशा कचाट्यात सापडल्यामुळं शेवटी हातात आलेला सामनाही हरून बसतात.
तर दुसरा/दुसरी खेळाडू, "मी माझ्या परीनं उत्तम खेळेन" या विचारानं मैदानात उतरतो/उतरते. 
त्यांचा पराभव जरी झाला तरी ते त्यानं खचून जात नाहीत.
कारण त्यांनी त्याच्या पद्धतीनं सर्वोत्तम खेळ खेळलेला असं त्यांना वाटतं.
या दोघांनी त्यांच्या अपेक्षेबाबत वेगवेगळा विचार केला होता.
हा फॉर्म्युला तुम्ही तुमच्या दररोजच्या जीवनातही वापरू शकता.
ताणतणावाच्या काळात तुम्ही तुमच्यापरीनं सर्वोत्तम कामगिरी करा.
(म्हणजे, मी व्यवस्थित हात धुवेन, social distanceचं पालन करेन) आता पुढं काय होईल याची काळजी करणार नाही.
तर मी आजारीच पडणार नाही अशा भ्रमात राहणं चुकीचं ठरेलं.
कोणत्या गोष्टी नियंत्रणात आहेत, याचा विचार करणं गरजेचं आहे. 
तणावपूर्ण परिस्थिती आपल्या नियंत्रणात नसते. 
त्यामुळं तम्हाला भीती, काळजी वाटू लागते. 
तुमच्या हातात असलेल्या गोष्टींवर लक्ष केंद्रित केलं तर विनाकारण भीती नाहीशी होईल.
आनंदात राहण्यासाठी अधिक धडपड करण्याचा उलट परिणाम होऊ शकतो. 
अधाशासारखं सुखाच्या मागे धावल्यानं त्याचं दु:खात रुपांतर होऊ शकते. 
स्व:च्या सुखासाठी धावल्यानं अनवधानानं आपण आपल्या भोवतीच्या लोकांचा आनंद विसरतो.
त्यामुळं तुम्हाला अधिक एकटेपण वाटू शकतो किंवा स्वत:च वाळीत पडल्यासारखं वाटतं.
"मला फक्त आनंदीच राहायचं आहे," हेच डोक्यात घेऊन बसलात आणि तसं घडलं नाही तर त्यातून सावरणं अवघड होतं.
त्यापेक्षा दररोज छोट्या छोट्या गोष्टीतून आनंद मिळवायचा प्रयत्न करा.
सतत आनंदी कसं राहता येईल याचा विचार सोडला पाहिजे.
आणि ज्या छोट्या गोष्टीतून आनंद मिळतो त्या केल्या पाहिजेत. 
युनिव्हर्सिटी ऑफ सेंट्रल लॅनकॅशरमधल्या प्रा. सँडी मन यांनी याविषयी Ten Minutes to Happiness हे पुस्तक लिहीलं आहे.
त्यामध्ये त्या 'दररोज डायरी लिहा,' असं सांगतात. 
त्यांचा हा सल्ला 'सकारात्मक मानसिनकशास्त्र' यावर आधारीत आहे.
तुम्हाला आनंद देणाऱ्या छोट्या गोष्टी दररोज केल्या तर तुमचा मूड सधारू शकतो, असं त्यांचं मत आहे. 
त्यासाठी त्यांनी 6 प्रश्नांची यादी केली आहे. 
हे करायला दररोज केवळ 10 मिनिटे लागतात. 
ते तुम्हाला आनंदी राहण्यासाठी मदत करू शकतात.
कोणता अनुभव तुम्हाला सुखद वाटला (मग तो कितीही शुल्लक कारणावरून असेल)
तुमचं कशावरून कौतुक झालं का किंवा काय अभिप्राय (feedback)मिळाला?
नशिबाची चांगली साथ मिळाल्याचा एखादा प्रसंग घडला का?
काही कर्तृत्ववान कामे केली का?
मग ती कितीही लहान असतील.
आज तुम्हाला कोणत्या गोष्टींमुळं कृतज्ञ वाटलं?
तुम्ही एखाद्याचे आभार कसे मानले?
दररोज अशी डायरी लिहिण्याचे दोन फायदे आहेत.
एक - दररोज लिहिल्यानं आनंद देणाऱ्या छोट्या गोष्टी तुम्हाला परत आठवू लागतील.
दुसरं - चांगल्या गोष्टीचं तुमच्याकडे एक ऐवज होईल ज्याची तुम्हाला पुढच्या काळात मागे वळून पाहताना याची पाने उलटता येतील.
जर तुम्हाला अलगीकरणाचा (home quarantine)सल्ला दिलेला असेल तर हा वेळ तुम्ही घराच्या सफाईत घालवू शकता. 
याचे खरंच अनेक फायदे आहेत. 
घरात पसारा पडला असेल तर लक्ष केंद्रित करणं अवघड जातं.
सगळं जागच्याजागी ठेवलं तर घरात प्रसन्न वाटेल.
सगळीकडं पसारा पडला असेल तर झोपणं अवघड होतं, किचन स्वच्छ नसेल तर आरोग्याचा प्रश्न उद्भवू शकतो.
अनेक दिवस तुम्ही एकाच बेडरुमध्ये घालवत असाल तर ती व्यवस्थित ठेवणं गरजेचं आहे.
सोशल मीडियाचा वापर हा चालू घडामोडी जाणून घेण्यासाठी किंवा मित्र-मैत्रिणींशी कनेक्ट राहण्यासाठी मदत होऊ शकतो.
पण त्याचवेळी त्याठिकाणी अनेक निगेटिव्ह विचारांचं वातावरणही असू शकतं.
अशावेळी बेडरूमपासून मोबाईल दूर ठेवणं किंवा स्वत:हून मोबाईल कर्फ्यू लादल्यामुळं दैनंदिन जीवनाचा समतोल राखता येईल.
जर तुम्ही शहरात राहत असाल तर शक्य असेल तर तिथून दुसरीकडं जाणं हा एक पर्याय आहे. 
पण हे करताना social distance आणि इतरांच्या आरोग्याची काळजी घेणं गरजेचं आहे.
शहरात राहणारे अनेकजण तणावग्रस्त असू शकतात.
दरम्यान गावाकडं मोकळं आकाश, पाणी पाहून मूड फ्रेश व्हायला वेळ लागत नाही. 
२० ते ३०% निळा परिसर (आभाळ, पाणी) पाहिल्यानं मनावरचं ओझं कमी व्हायला मदत होते, असं २०१६च्या एका संशोधनात आढळून आलं आहे.
गंमत म्हणजे हिरवळ पाहून मन प्रसन्न होत नाही. 
त्यामुळं नदीकाठी किंवा समुद्रावर जाणं कधीही फायद्याचं.
तर मंडळी, सध्या किंवा यापुढं तुमचं मन लागत नसेल, तणाव वाढला असेल तर या वरील गोष्टींचा नक्की विचार करा.
सतत एकच चिंता चघळू नका, सोशल मीडियाचा अधिक वापर टाळा, ध्यान धारणा कितपत करायची याचाही विचार करा.
लक्षा ठेवा, आपण ज्या गोष्टीला उत्तेजन देतो त्याप्रमाणेच तुमच्या भावना निर्माण होतात.
कोरोना विषाणूमुळे होणाऱ्या कोव्हिड-19ने सध्या जगभर थैमान घातलंय, 11 मार्चला मृतांचा आकडा 4,200पेक्षा जास्त झाला होता.
काल संध्याकाळी कर्नाटकात कलबुर्गी इथं एका व्यक्तीचा मृत्यू झाला आहे. 
कोरोना व्हायरसमुळे पण याचा अर्थ कोरोना व्हायरसची लागण झाली म्हणजे आता मृत्यू अटळ आहे, असं अजिबात नाहीये. 
संशोधकांना वाटतं की दर हजारपैकी मृतांचं प्रमाण हे पाच ते 40 असू शकतं.
पण सध्याच्या उपलब्ध आकडेवारीनुसार हे प्रमाण हजारात नऊ, म्हणजेच साधारण 1 टक्के नक्कीच आहे. 
म्हणजेच हजारातले 991 लोक बरे होऊन घरी परतत आहेत.
अशाच जगभरातल्या काही लोकांशी बीबीसीने संपर्क साधला आणि कोरोनाच्या जबड्यातून बाहेर ते कसे बाहेर पडले याची गोष्ट जाणून घेतली.
ब्रिटनमध्ये राहणारे उद्योगपती स्टीव्ह वॉल्श जानेवारीत सिंगापूरला गेले होते, तेव्हा त्यांना कोरोना व्हायरसचा संसर्ग झाला.
मात्र ते कळण्याच्या आतच ते सिंगापूरहून फ्रान्सला गेले आणि तिथे एका रिसॉर्टवर थांबले.
तिथे त्यांच्यापासून आणखी 11 जणांना लागण झाली.
यांच्यापैकी पाच जण इंग्लंडमध्ये आले, पाच फ्रान्समध्येच होते आणि एका व्यक्ती स्पेनच्या मायोरका बेटावर आहे.
मग मायदेशी परतल्यावर दोन डॉक्टरांना त्यांच्यापासून लागण झाल्यामुळे दोन स्थानिक दवाखानेही बंद करावे लागले होते. 
अखेर दोन आठवड्यांच्या उपचारानंतर ते आता ते पूर्णपणे बरे झाले आहेत.
बीबीसीला त्यांनी सांगितलं की डॉक्टरांनी सांगितलेलं सगळं मी ऐकलं. 
"मला आधी एका खोलीमध्ये वेगळं ठेवण्यात आलं होतं.
मग मला घरीही इतरांपासून दूर राहण्यास सांगण्यात आलं.
"लक्षणं कोरोनाचीच असल्याचं स्पष्ट झाल्यानंतर मला विलगीकरण वॉर्डात ठेवण्यात आलं. 
आत्ता मी तिथेच आहे आणि बचावात्मक उपाय म्हणून माझ्या घरच्यांनाही वेगळं राहायला सांगण्यात आलंय.
"सिंगापूरमध्ये राहणाऱ्या जुली कोरोना व्हायरसची लागण झालेल्या देशातल्या पहिल्या काही पेशंट्सपैकी होत्या. 
फेब्रुवारीच्या पहिल्या आठवड्यात त्यांना कोव्हिड-19 झाल्याचं स्पष्ट झाल्यानंतर त्यांना नऊ दिवस विलगीकरण वॉर्डात ठेवण्यात आलं होतं.
आता त्या पूर्णपणे बऱ्या झाल्या आहेत.
कोरोनामुळे काय काय त्रास झाला आणि एका बंद खोलीत इतक्या वेळ राहण्याचा अनुभव त्यांनी बीबीसीच्या करिष्मा वासवानी आणि ख्रिस्टीन हा यांना सांगितला.
"आयसोलेशन रुम म्हणजे चार भिंती आणि एक दार.
शिवाय एक सुरक्षित पेटी असते जी दोन्हीकडून उघडते.
त्यातूनच मला माझं अन्न, कपडे, औषधं वगैरे दिलं जायचं.
"एक बरंय की तुमच्याकडे तुमचा फोन असतो, म्हणजे तुम्ही कुणाला मेसेज करू शकता, कॉल करू शकता. 
पण एकाही व्यक्तीच्या थेट संपर्कात नसल्यामुळे चिडचिड व्हायची.
शेजारच्या खोलीतील लोकांशी तरी बोलावं, कुणाशी तरी बोलावं, असं मला सतत वाटत होतं.
"जेव्हा माझी स्थिती खूप वाईट होती, तेव्हा मला जाणवत होतं की मला खूप जास्त दम लागतोय.
इतर दिवशी आपण एवढं लक्ष नाही देत की आपण श्वास कसा घेतोय, आपली फुप्फुसं कशी काम करत आहेत.
मात्र माझ्या बेडवरून बाथरूमपर्यंत जायलाही खूप जोर लागत होता... ते साधारण 5 मिटरचं अंतर असेल, पण तेवढं चालून जायलाही खूप त्रास होत होता.
नऊ दिवस या वॉर्डात राहिल्यानंतर त्यांना दवाखान्यातून सुटी देण्यात आली.
त्या आता पूर्णपणे बऱ्या झाल्या असल्या तरी त्यांना वाटतं की त्यांना सध्याच जास्त लांब चालता येणार नाही. 
"मला वाटतं मी जास्त चालू शकणार नाही, कारण मला दम लागून मला बसावं लागेल.
आधी असं होत नव्हतं.
"केम सेनू पॅव्हेल डॅरील हा 21 वर्षांचा विद्यार्थी मूळ अफ्रिकेतल्या कॅमरूनचा आहे.
तो चीनमधल्या जिंगझू शहरात शिकतोय.
जानेवारीत त्याला अचानक सर्दी, खोकला, ताप आल्याने लहानपणी झालेल्या मलेरियाची आठवण आली.
त्याची एक प्रकारे धडकीच भरल्याने त्याने कोरोना व्हायरससाठीची टेस्ट करण्याचं ठरवलं.
"मी पहिल्यांदा दावखान्यात जात होतो तेव्हा मला समोर मृत्यू दिसत होता," तो म्हणाला.
त्याला ज्याची भीती होती, तेच झालं - त्याची टेस्ट पॉझिटिव्ह आली.
आधी त्याचं हॉस्टेल 14 दिवसांसाठी स्वच्छ करुन इतरांपासून बाजूला काढत वेगळ्या खोलीत ठेवण्यात आलं, नंतर त्याला 13 दिवस चीनमधल्या एका हॉस्पिटलमध्ये अलिप्त ठेवण्यात आलं.
तिथे त्याला अँटिबायोटिक्स आणि HIV च्या रुग्णांना जी औषधं देतात ती देण्यात आली. 
त्याच्या प्रकृतीमध्ये दोन आठवड्यानंतर सुधारणा होऊ लागली.
कोरोना व्हायरसची लागण झालेला केम हा आफ्रिकन वंशाचा पहिला रुग्ण ठरला. 
त्याच्या उपचाराचा संपूर्ण खर्च चीन सरकारने केला.
त्याने ठरवलं होतं की जे काही बरंवाईट व्हायचंय ते इथेच होईल. 
"मला हा आजार माझ्या देशात आणि अफ्रिकेत न्यायचा नाहीये. 
आता ठणठणीत बरा झाल्यानंतर त्याला त्याच्या घरी जायचंय," असं तो बीबीसीच्या डॅन्नी विन्सेंट यांच्याशी बोलताना म्हणाला.
हे कोरोना व्हायरसपासून पूर्णपणे मुक्त झालेले काही निवडक लोक असले तरी आणखी बरेच लोक आहेत, जे संपूर्णतः ठणठणीत बरे झाले आहेत.
मात्र कुठल्याही रुग्णांविषयी समाज पूर्णतः संवेदनशील नसल्याने अनेकांना भीती आहे की जर त्यांनी ही बाब उघड केली तर त्यांच्यासोबत भेदभाव होऊ शकतो.
सध्या आपल्याकडे कोव्हिड-19 ग्रस्त रुग्णांची जी आकडेवारी उपलब्ध आहे, त्यापैकी चीनमधल्या पहिल्या 44 हजार केसेसचा अभ्यास करुन काही निष्कर्ष काढण्यात आले आहेत. 
सर्वाधिक मृतांची संख्या 80 वर्षांवरील रुग्णांची आहे.
म्हाताऱ्या लोकांना तरुणांपेक्षा जास्त धोका आहे.
मृतांमध्ये सर्वाधिक संख्या अशा रुग्णांची होती ज्यांना हृदयाचा त्रास, मधुमेह किंवा श्वसनाचा त्रास होता.
मृतांमध्ये पुरुषांचं प्रमाण महिलांपेक्षा जास्त होतं - 2.8% पुरुष आणि 1.7% महिला
मात्र शास्त्रज्ञ सांगतात की ही आकडेवारी काढणंच इतकं गोंधळवणारं होतं की सध्यातरी याची 100 टक्के खात्री बाळगता येत नाही.
एक नजर या पिरॅमिडवर टाकली तर ज्यांच्यामध्ये सौम्य लक्षणं दिसून येतात त्यांच्या आजाराबाबत अद्याप स्पष्टता नाही आणि अशा लोकांचं प्रमाण सर्वांत जास्त असू शकतं.
आणि सध्या ही आकडेवारी फक्त चीनमधली आहे.
तुमचं वय, लिंग, कुठल्या प्रदेशात राहता आणि तुमच्या देशातली आरोग्य व्यवस्था किती सक्षम आहे, तुम्हाला कसे उपचार मिळतात, यावरून ही आकडेवारी बरीच बदलू शकते.
त्यातच, आता हा रोग 110 पेक्षा जास्त देशांमध्ये पसरल्याने हे काम आणखी अवघडच होत जाणार आहे.
त्यामुळे हा आकडा सध्या कोणत्याही दिशेने जाऊ शकतो.
मानव आणि इतर प्राण्यांमधील एक महत्त्वाचा फरक म्हणजे, ज्यावेळी एखादी आजार किंवा रोगाची साथ पसरते, त्यावेळी मानव आपल्या सुरक्षेबद्दल चिंतेत पडतो.
तसंच, मानव हा एकमेव असा प्राणी आहे, जो नकळतपणे त्याच्या चेहऱ्याला हात लावतो.
हीच सवय कोरोना व्हायरसला पसरण्यास मदत करतेय.
पण मानव असं का करतात, ही सवय मानव रोखू शकतो का?
एका दिवसात आपण अनेकदा आपल्या चेहऱ्याला हात लावत असतो.
2015 साली ऑस्ट्रेलियात वैद्यकीय क्षेत्राचा अभ्यास करणाऱ्या तरुणांचा अभ्यास केला गेला.
वैद्यकीय क्षेत्रातील विद्यार्थ्यांनाही ही सवय असल्याचं या अभ्यासातून समोर आलं.
खरंतर वैद्यकीय विषयाचा अभ्यास करणाऱ्या विद्यार्थ्यांनी तरी चेहऱ्याला हात लावल्यानं असणाऱ्या धोक्यांबाबत जागृत राहायला हवं होतं. 
मात्र, त्यांनी एका तासात किमान 23 वेळा आपापल्या चेहऱ्याला हात लावल्याचं समोर आलं. 
तोंड, नाक आणि डोळे या अवयवांना या विद्यार्थ्यांनी वारंवार स्पर्श केला.
चेहऱ्याला वारंवार हात लावणं धोकायदायक असल्याचं जागतिक आरोग्य संघटना आणि आरोग्य क्षेत्रात काम करणाऱ्या स्वयंसेवी संस्था सांगतात.
कोरोना व्हायरस पसरल्यानंतर सतर्कता म्हणून ज्या सूचना देण्यात आल्यात, त्यात प्रामुख्यानं हात स्वच्छ ठेवण्याच्या सूचनेवरच जोर देण्यात आलाय.
मानव आणि आणखी काही सस्तन प्राणी चेहऱ्याला हात लावण्यापासून स्वत:ला रोखू शकत नाही. 
बहुधा, हा मानवी विकासाचाच एक भाग असेल.
सस्तन प्राण्यांमधील काही प्रजाती चेहऱ्यावरील कचरा, कीडे इत्यादी गोष्टी हटवण्यासाठी चेहऱ्याला स्पर्श करतात.
मात्र, मानव किंवा इतर काही सस्तन प्राणी इतर कारणांसाठी चेहऱ्याला वारंवार स्पर्श करत राहतात.
अमेरिकास्थित यूसी बार्कले विद्यापीठातील मानसशास्त्राचे प्राध्यापक डाचर केल्टनर सांगतात की, "कधी कधी एकप्रकारे स्वत:ला गोंजारण्यासारखं असतं.
तर कधी कधी आपण आपल्या चेहऱ्याला अशाप्रकारे स्पर्श करतो की, जसं एखाद्या नाट्यगृहात नाटकातील दृश्य बदलताना पडद्याला इकडून तिकडं नेलं जातं.
आपणही तसंच आपल्या चेहऱ्यावरील भावना बदलण्यासाठी स्पर्शाचा वापर करतो."
वर्तनशास्त्राचा अभ्यास करणारे तज्ज्ञ असं मानतात की, चेहऱ्याला स्पर्श करण्याचा संबंध स्वत:च्या भावना नियंत्रित करणं किंवा स्वत:कडे इतरांचा लक्ष वेधण्याशी आहे.
चेहऱ्याला नकळतपणे विनाकारण स्पर्श करणं मानवजातीचं हे मूळचं वर्तन असल्याचं जर्मनीतल्या लिपजिश विद्यापीठातले मानसशास्त्रज्ञ मार्टन ग्रनवाल्ड सांगतात.
ग्रनवाल्ड पुढे सांगतात, "स्वत:च्या चेहऱ्याला स्पर्श करणं हे स्वत:च्याच एखाद्या नियमाप्रमाणं असतात. 
खरंतर चेहऱ्याला करण्यात येणारे हे स्पर्श सर्वसाधारण संवादासाठी बनलेले नसतात. 
शिवाय, हे स्पर्श नकळतपणे केले जातात."
"या क्रिया भावनिक आणि मानसिक प्रक्रियेत महत्त्वाची भूमिका बजावत असतात.
शिवाय, ही सवय सर्वांना असतात," असंही ग्रनवाल्ड म्हणतात.
स्वत:च्या चेहऱ्याला स्पर्श केल्याचा परिणाम असा होतो की, अस्वच्छ गोष्टी आपल्या डोळे, तोंड, नाकात जातात. पर्यायानं त्या शरीरात जातात.
कोरोना व्हायरसशी संबंधितच बोलायचं झाल्यास, एखादी व्यक्ती शिंकल्यानंतर उडालेले थेंब दुसऱ्या व्यक्तीच्या शरीरात शिरतात.
तसंच, ज्या गोष्टीवर विषाणू असेल, अशा गोष्टीला स्पर्श केल्यानंतर त्याचा संसर्ग आपल्यालाही होऊ शकतो.
कोरोना व्हायरसबाबत तर धोकादायक बाबा अशी मानली जातेय की, कोरोनाचे विषाणू कुठल्याही ठिकाणी 9 दिवसांपर्यंत जिवंत राहू शकतात.
व्हायरस अधिक दिवस जिवंत राहू शकत असल्यानं आपण चेहऱ्याला स्पर्श करणं धोकादायक ठरू शकतं.
2012 साली अमेरिका आणि ब्राझिलमधील संशोधकांना असं लक्षात आलं की, सार्वजनिक ठिकाणी असलेल्या वस्तूंना सर्वसामान्य लोक एका तासात तीनपेक्षा अधिक वेळा स्पर्श करतात. 
हेच लोक आपल्या चेहऱ्याला तासाभरात 3.6 वेळा स्पर्श करतात.
ऑस्ट्रेलियातल्या वैद्यकीय क्षेत्रातील विद्यार्थ्यांवर करण्यात आलेल्या अभ्यासात हेच आकडे कमी होते. 
कारण वैद्यकीय क्षेत्रातल्या विद्यार्थ्यांचा अभ्यास करताना ते वर्गात होते. 
कदाचित हे यामुळं असेल की, वर्गाबाहेर किंवा इतरत्र तुम्हाला स्पर्श करण्यासाठी अनेक गोष्टी असतात.
लीड्स विद्यापीठाच्या प्राध्यापक स्टेफेन ग्रिफिन यांना वाटतं की, "मास्क वापरल्यानं लोकांची आपल्या चेहऱ्याला स्पर्श करण्याची शक्यता कमी होते. 
अस्वच्छ हातांनी चेहऱ्यांना स्पर्श करणं संसर्गाचं मोठं कारण ठरतं."
मग आपण काय करू शकतो?
आपल्या चेहऱ्याला आपल्या हाताचा कमीत कमीवेळा स्पर्श होईल, यासाठी आपण काय केलं पाहिजे, हे पाहूया.
ब्रिटनचे माजी पंतप्रधान डेव्हिड कॅमरून यांचे सहकारी म्हणून काम केलेले कोलंबिया विद्यापीठाचे प्राध्यापक आणि वर्तनशास्त्राचे तज्ज्ञ मायकल हॉलस्वर्थ यांना वाटतं की, "चेहऱ्याला स्पर्श करू नये, असं वाटणं सोपं आहे.
मात्र, ते अमलात आणणं कठीण आहे."
मात्र, चेहऱ्याला स्पर्श होऊ नये, यासाठी काही गोष्टी मदत करू शकतात.
त्यातील एक गोष्ट म्हणजे, आपल्याला माहिती असतं की, आपण कितीवेळा चेहऱ्याला स्पर्श करतो.
"जेव्हा चेहऱ्याला खाज सुटली असेल, तेव्हा स्पर्श करणं अनिवार्य होऊन जातं, त्यावेळी आपण उलट्या हातानं चेहऱ्याला स्पर्श करू शकतो.
यामुळं संसर्ग होण्याची शक्यता कमी होते.
अर्थात, हा काही पूर्ण उपाय ठरत नाही," असंही हॉलस्वर्थ म्हणतात.
आपण आपल्या चेहऱ्याला का स्पर्श करतो, हे आपण शोधलं पाहिजे, जाणून घेतलं पाहिजे, असंही वर्तनशास्त्रातील तज्ज्ञांना वाटतं.
हॉलस्वर्थ याबाद्दल सांगतात की, "आपल्याला कुठल्या कारणामुळं चेहऱ्याला स्पर्श करावा वाटतो, हे आपण ओळखलं पाहिजे. 
तरच आपण त्यावर उपाय करू शकतो. 
जे लोक वारंवार डोळ्यांना स्पर्श करतात, ते चश्मा वापरू शकतात."
आपण आपल्या हातांना व्यस्त ठेवण्यासाठी काही ना काही करत राहू शकतो. 
मऊ चेंडूंसारख्या वस्तूंचा वापर करू शकतो, ज्यामुळं आपले हात व्यस्त राहू शकतात.
मात्र, असं करत असताना, सहाजिकच हात वारंवार स्वच्छ करावे लागतील.
हॉलस्वर्थ यांना वाटतं की, "चेहऱ्याला स्पर्श करण्याची क्रिया एखादी व्यक्ती वारंवार करत असेल, तर मित्रांना किंवा इतरांना सांगून, ते आठवण करून द्यायला सांगू शकतात."
मग अशावेळी हातमोजे वापरायचे का, असाही प्रश्न अनेकांना पडतो.
मात्र, हातमोजे वापरणं धोकायदायक ठरू शकतात, कारण ते स्वच्छ ठेवणं गरजेचं असतं.
अन्यथा, त्यातूनच विषाणूंचा प्रसार होऊ शकतो.
स्वच्छ पाण्यानं नीट हात धुणं यापेक्षा उत्तम उपाय नाहीय.
अर्थात, त्याचसोबत सतर्कता बाळगणंही आवश्यक आहे.
कोरोना व्हायरसवरील लस आणि औषधांची वाट पाहत बसण्यापेक्षा हात धुवणं, चेहऱ्याला वारंवार स्पर्श न करणं अशा गोष्टींच्या मदतीनं आपण आपला बचाव करू शकतो.
जागतिक आरोग्य संघटनेच्या महासंचालकांनीही 28 फेब्रुवारी 2020 च्या एका संमेलनात सांगितलं होतं.
कोरोना विषाणूच्या फैलावाविषयी अधिकाधिक संशोधन होत आहे. 
या आजाराविषयी अधिक माहिती मिळवण्यासाठी अमेरिकेतल्या तज्ज्ञांच्या एका टीमने चीन आणि इतर देशातल्या कोरोनाची लागण झालेल्या व्यक्तींचा अभ्यास केला.
या व्यक्तींना पाचव्या किंवा त्यापुढच्या दिवशी कोरोनाची लक्षणं दिसली होती.
म्हणजेच कोरोना विषाणुची लक्षणं दिसायला पाच दिवस लागत असल्याचं या अभ्यासात आढळून आल्याचं वैज्ञानिकांचं म्हणणं आहे.
कोरोना विषाणूमुळे होणाऱ्या कोव्हिड-19ने सध्या जगभर थैमान घातलंय. 
ताप, खोकला आणि श्वास घेताना त्रास होणे, अशी लक्षणं या आजारात दिसून येतात.
ज्या व्यक्तीला 12 दिवसापर्यंत या आजाराची लक्षणं दिसली नाही तिला त्यानंतर ती दिसण्याची शक्यता फार कमी असते.
मात्र, अशी व्यक्ती या संसर्गाची कॅरिअर म्हणजेच वाहक असू शकते.
त्यामुळे अशा व्यक्ती ज्या संसर्गाच्या वाहक असू शकतात - आजाराची लक्षणं असो किंवा नसो - त्यांनी स्वतःला 14 दिवसांसाठी विलग म्हणजेच क्वॉरंटाईन करावं, असा सल्ला संशोधकांनी दिला आहे.
यूके आणि अमेरिकेत मान्य करण्यात आलेली ही मार्गदर्शकं तत्त्वं पाळली तर 14 दिवसांसाठी विलग म्हणजेच क्वॉरंटाईन असलेल्या दर 100 व्यक्तींपैकी बाहेर पडल्यानंतर एका व्यक्तीमध्ये ही लक्षणं आढळू शकतात.
एकूण 181 केसेसवरून हा निष्कर्ष काढण्यात आल्याचं जॉन हॉपकिन्स ब्लूमबर्ग स्कूल ऑफ पब्लिक हेल्थमध्ये लीड रिसर्चर असणारे प्रा. जस्टीन लेसलेर यांनी सांगितलं.
मात्र, या विषाणूबद्दल अजून आपल्याला बरंच काही जाणून घ्यायचं असल्याचंही ते म्हणतात.
या संशोधनात एकूण किती जणांमध्ये लक्षणं विकसित होतात, याचा अभ्यास करण्यात आलेला नाही.
तज्ज्ञांच्या मते संसर्ग झालेल्या बहुतांश व्यक्तींना अतिशय अल्प स्वरुपाचा आजार होतो. 
काही व्यक्ती असिमप्टमॅटिक असू शकतात.
असिमप्टमॅटटिक म्हणजे अशा व्यक्ती ज्या संसर्गाच्या वाहक आहेत. 
मात्र, त्यांना आजाराची लक्षणं दिसत नाहीत.
काही जणांसाठी मात्र हा आजार अतिशय गंभीर आणि प्राणघातकही ठरू शकतो.
खासकरून आधीच कुठलातरी आजार असणाऱ्या वृद्धांसाठी कोरोनाचा संसर्ग अधिक गंभीर ठरू शकतो.
कोरोना विषाणूने शरीरात प्रवेश केल्यानंतर प्रत्यक्ष आजार होण्याचा काळ 14 दिवसांचा असतो, असं या संशोधनातून पुढे आल्याचं युनिव्हर्सिटी ऑफ नॉटिंगहममध्ये मॉलिक्युलर व्हायरोलॉजी तज्ज्ञ असणारे प्रा. 
जोनाथन बॉल सांगतात.
ते पुढे म्हणतात, "लक्षणं नसल्याच्या कालावधीत म्हणजेच असिमप्टमॅटिक कालावधीत संसर्गाचा फैलाव होत असल्याचे ठोस पुरावे नाहीत."
खोकला आणि तापाची लक्षणं असतील तेव्हाच संसर्ग होण्याची शक्यता अधिक असते.
आजाराची लक्षणं प्रत्यक्ष दिसण्यापूर्वी विषाणुचा थोड्याप्रमाणात फैलाव होऊ शकतो. 
मात्र, विषाणुच्या फैलावाच्या हा मुख्य मार्ग मानला जात नाही.
आजारी व्यक्तींच्या फार जवळ जाऊ नका.
हात न धुता तोंड, नाक, डोळे, कान यांना स्पर्श करू नका.
शिंकताना आणि खोकलताना टिशू पेपर वापरा.
वापरून झाल्यावर तो कचरापेटीत टाकून हात स्वच्छ धुवा.
साबणाने नियमित हात धुवा.
दुबईहून प्रवास करून आलेले पुण्यातील दोन प्रवासी बाधित आढळल्यानंतर त्यांच्या निकटसहवासितांचा शोध घेणं सुरु होतं. 
या रुग्णांसोबतचे मुंबईतील दोन सहप्रवाशांनाही कोरोनाचा संसर्ग झाल्याचं आता स्पष्ट झालं आहे.
कस्तुरबा मध्यवर्ती प्रयोगशाळेनं या दोन रुग्णांची टेस्ट पॉझिटिव्ह आल्याचं स्पष्ट केलं. 
या दोन रुग्णांमुळे आता महाराष्ट्रातील कोरोनाग्रस्तांचा आकडा 7 वर गेला आहे.
अगदी दोन-अडीच महिन्यांपूर्वी 'कोरोना व्हायरस' हा शब्दही जगभरातल्या अनेकांनी ऐकला नव्हता. 
पण या विषाणूनं आज जगभरातल्या अनेकांची झोप उडवली आहे, असं म्हटलं तर वावगं ठरू नये.
कोरोना व्हायरस आणि त्याची लागण झाल्यानं होणारा कोव्हिड-19 हा आजार अंटार्क्टिकाचा अपवाद वगळला, तर जगातल्या प्रत्येक खंडात पोहोचला आहे.
भारतातही केरळ पाठोपाठ दिल्ली आणि तेलंगणात त्याचे रुग्ण आढळून आले आहेत.
जागतिकीकरणामुळे जग एकत्र येत गेलं, तसं अशा साथी पसरण्याचा वेग वाढला आहे.
शहरी भागांत, जिथे लोक मोठ्या संख्येनं एकत्रित येतात अशा ठिकाणी, या रोगाचा उद्रेक होण्याची भीती जास्त असल्याचं तज्ज्ञांचं म्हणणं आहे.
त्या पार्श्वभूमीवर मुंबईसारख्या शहरांसमोर कोणती आव्हानं आहेत आणि त्याचा सामना करण्यासाठी आपण समर्थ आहोत का, असा प्रश्न पडतो.
महाराष्ट्राचा विचार केला, तर 2011च्या जनगणनेनुसार महाराष्ट्रात 45.23 टक्के लोक शहरांत राहतात. 
सरकारी आकडेवारीनुसार हे प्रमाण आता पन्नास टक्क्यांवर पोहोचलं आहे. 
दुसरीकडे 2.2 कोटी लोकसंख्या असलेलं मुंबई हे देशातलं सर्वात घनदाट लोकवस्तीचं शहर आहे. 
संयुक्त राष्ट्रांच्या 2013 सालच्या आकडेवारीनुसार इथे प्रत्येक चौरस किलोमीटरवर 31 हजारहून अधिक लोक राहतात. 
लोकसंख्येची ही घनता एखाद्या रोगावर नियंत्रणातला मोठा अडथळा ठरू शकते.
तसंच कुठल्याही फ्लूची साथ पसरली तर सार्वजनिक वाहतूक व्यवस्थेतून तिचा सहापट प्रसार होऊ शकतो, असं फ्लूच्या अभ्यासातून समोर आलं आहे.
त्यामुळं एखादी साथ पसरली, तर मुंबईसमोरचा धोका आणखी वाढतो.
या शहरात केवळ लोकलनं दररोज प्रवास करणाऱ्यांची संख्या ऐंशी लाखांवर गेली आहे.
शाळा, महाविद्यालयं, कार्यालयं, मॉल्स, सिनेमागृहं अशा सार्वजनिक जागांची संख्याही शहरात जास्त असते.
तसंच गर्दीच्या जागी स्वच्छतेची कमतरताही मोठ्या प्रमाणात जाणवते.
या सर्व गोष्टींमुळे मोठ्या शहरांत साथीच्या रोगांना आळा घालणं आव्हानात्मक बनतं.
कोरोनाव्हायरसचा प्रसार रोखण्यासाठी पहिलं पाऊल म्हणजे त्याची लागण झालेल्या लोकांना देशात शिरतानाच इतरांपासून वेगळं करणं, त्यांच्यावर वेळेत उपचार करणं.
त्यामुळं जिथे कोरोनाव्हायरसचा प्रसार झालेला आहे, अशा देशांतून हवाई किंवा सागरी मार्गानंआलेल्या लोकांची तपासणी करून मगच त्यांना भारतात प्रवेश दिला जातो आहे.
मुंबईच्या छत्रपती शिवाजी महाराज आंतरराष्ट्रीय विमानतळावर चीन, हाँगकाँग, जपान, दक्षिण कोरिया थायलंड, सिंगापूर, नेपाळ, इंडोनेशिया, मलेशिया, व्हिएतनाम तसंच इटली आणि इराणहून आलेल्या प्रवाशांची वैद्यकीय तपासणी केली जात असल्याची माहिती विमानतळाच्या प्रवक्त्यांनी दिली आहे.
केंद्रीय आरोग्य मंत्रालयानं दिलेल्या माहितीनुसार, भारतभरात सध्या संशयास्पद रुग्णांच्या रक्ताची कोरोना विषाणूसाठी तपासणी करणाऱ्या पंधरा प्रयोगशाळा कार्यरत आहेत.
तसंच येत्या काही दिवसांत आणखी 19 प्रयोगशाळांमध्ये ही क्षमता उपलब्ध होईल.
महाराष्ट्राचा विचार केला, तर राष्ट्रीय विषाणू विज्ञान संस्था अर्थात NIV ही देशातली शिखर प्रयोगशाळा पुण्यात आहे.
त्याशिवाय मुंबईच्या कस्तुरबा रुग्णालयात राज्यातली मध्यवर्ती प्रयोगशाळा आणि नागपूरच्या इंदिरा गांधी वैद्यकीय महाविद्यालयात कोव्हिडच्या निदानाची सुविधा उपलब्ध आहे.
महाराष्ट्राचे राज्य सर्वेक्षण अधिकारी डॉ. प्रदीप आवटे सांगतात, "कोव्हिड-19 हा आजार अजून नवा आहे, पण तो पसरण्याआधीच अल्पकाळात राज्यात तीन सुसज्ज प्रयोगशाळा सुरू करू शकलो आहोत.
कुठलाही आजार येतो, तेव्हा तुमच्या व्यवस्थेकडे निदानाची क्षमता असावी लागते.
निदान झालं तरंच त्यावर उपचार किंवा प्रतिबंध करता येतात.
"पुण्याच्या NIV मध्ये तर सार्कदेशांतले नमुनेही तपासणीसाठी येत आहेत, तसंच NIVचे काही शास्त्रज्ञ इराणमधल्या तपासणीतही मदत करत आहेत, याकडे प्रदीप आवटे लक्ष वेधून घेतात.
पण राज्यात तीनच प्रयोगशाळा किंवा मुंबईत केवळ एकच रुग्णालय पुरेसं आहे का? असा प्रश्न पडतो.
भारतात वाढत्या शहरांमध्ये आणि निमशहरी भागांत अनेकदा रुग्णालयं अपुरी पडत असल्याचं, सरकारी पाहणीत वारंवार समोर आलं आहे.
त्यातही संसर्गजन्य आजारांचा सामना करण्याची क्षमता असलेली रुग्णालयं अगदी हाताच्या बोटावर मोजता यावीत एवढीकमी आहेत.
मुंबईचं कस्तुरबा रुग्णालय, पुण्याचं नायडू रुग्णालय अशा मोजक्याच रुग्णालयांत सध्या संशयित रुग्णांच्या विलगीकरणाच्या (isolation) सुविधा उपलब्ध आहेत.
प्रदीप आवटे सांगतात, "शहरांची वाढती लोकसंख्या पाहता मोठ्या शहरातएखादंच विशेष रुग्णालय हे पुरेसं ठरत नाही.
आपल्याकडे अशी संसर्गजन्य आजारांची विशेष संकल्पनात्मक रुग्णालयं आहेत, ती ब्रिटीश काळात उदयास आली.
पण आता मुंबई, पुणे आणि नागपूरची लोकसंख्या वाढली आहे.
त्या प्रमाणात नवी रुग्णालयं तयारकरण्याची आवश्यकता आहे.
"रुग्णांची संख्या वाढली तर मुंबईत आणि इतर शहरांत महापालिकेच्या रुग्णालयांमध्ये व्यवस्था केली जाईल.
तसंच गरज पडली, तर खासगी रुग्णालयांनाही या प्रयत्नांत सामील केलं जाईल, असं प्रदीप आवटे सांगतात.
"शहरातील आरोग्ययंत्रणा नगरविकास विभागाच्या अंतर्गत काम करतात तर आरोग्य विभाग स्वतंत्रपणे काम करत असतो.
त्यात समन्वय साधणंही गरजेचं आहे.
"कोरोनाव्हायरसचा एकही रुग्ण अजून महाराष्ट्रात समोर आलेला नाही.
पण याआधी आलेल्या साथीच्या रोगांमुळे अशाआजारांचा सामना करण्याची आपली क्षमता सुधारली आहे का? 
याआधी 2009 साली स्वाईन फ्लूची साथ पसरली, तेव्हा त्याला आळा घालताना आरोग्य यंत्रणांची कसोटी लागली होती.
इंडियन मेडिकल असोसिएशनचे महाराष्ट्र राज्याचे अध्यक्ष अविनाश भोंडवे सांगतात,"त्यावेळी आजाराच्या तीव्रतेची फारशी माहिती नव्हती आणि आपण गाफिल होतो.
स्वाईन फ्लूच्या दरवर्षी येणाऱ्या साथीमुळे अशा प्रकारच्या तीव्र साथींच्या दरम्यान काळजी कशी घ्यायची, त्याचं निदान कसं करायचं, प्राथमिक उपचार कसेकरायचे, कुणाला धोका जास्त आहे, याची माहिती खासगी डॉक्टर्सकडेही आहे.
"कोरोनाव्हायरस संदर्भातली माहिती जशी समोर येते आहे, तसे त्याविषयीचे मेडिकल अपडेट्स, औषधं, जागितक आरोग्य संघटनेनं केलेल्या सूचना अशी माहिती इंडियन मेडिकलअसोसिएशन त्यांच्या महाराष्ट्रातल्या चाळीस हजारांहून अधिक सदस्यांपर्यंत पोहोचवते आहे.
पण कोरोना व्हायरसवर अजून ठोस उपाय सापडलेला नसल्यानं, त्याची लागण होणार नाही याची लोकांनीही काळजी घेणं जास्त महत्वाचं ठरतं.
केवळ शासकीय यंत्रणांवर अवलंबून राहता येणार नाही, तर सार्वजनिक आरोग्याच्या दृष्टीनं महत्त्वाच्या सवयी अंगी बाळगायला हव्यात.
त्यामुळं कोरोनाव्हायरसच नाही, तर स्वाईन फ्लू आणि टीबीलाही आळा घालण्यासाठी मदत होईल.
चीनसोबतच जगातल्या अनेक देशांत पसरलेल्या कोरोना व्हायरसमुळे झालेल्या मृत्यूंची संख्या सतत वाढत आहे.
आतापर्यंत 14,000 पेक्षा जास्त लोकांना या विषाणूची बाधा झालेली आहे.
झपाट्याने पसरणारा हा विषाणू एक जागतिक आपत्ती असल्याचं वर्ल्ड हेल्थऑर्गनायझेशनने जाहीर केलंय.
सुरुवातीला या विषाणूमुळे चीनमध्ये बळी गेल्याच्या बातम्या आल्या होत्या.
पण त्यानंतर रविवारी फिलीपीन्समध्येही यामुळे एकाचा मृत्यू झाल्याचं वृत्त आहे.
या सर्वादरम्यान जगभरातल्या लोकांच्या मनात या व्हायरसविषयी अनेक शंकाआहेत.
चीनमधील वुहान किंवा या विषाणूचा प्रसार झालेल्या दुसऱ्या प्रांतामधून निर्यात करण्यात आलेल्या वस्तूंना स्पर्श केल्याने हा व्हायरस पसरू शकतो का?
वुहान किंवा संसर्ग झालेल्या इतर प्रांतांतून आलेल्या मालाला स्पर्श केल्याने व्हायरस पसू शकतो हे सिद्धकरणारे कोणतेही पुरावे अजून आढळलेले नाहीत.
पण 2003मध्ये चीनमध्ये सार्स नावाचा व्हायरस आला होता.
त्यावेळी जगभरात 700 जणांचा बळी गेला होता.
त्यावेळी सार्स बाबत असं आढळलं होतं की सार्सचा संसर्ग झालेल्या व्यक्तीच्या शिंकण्या वा खोकण्यामुळे व्हायरस पोहोचलेल्या वस्तू वा जागेला तुम्ही स्पर्श केल्यास तुम्हाला त्या विषाणूचा संसर्ग होण्याची शक्यता आहे.
पण कोरोना व्हायरसबाबत असं अद्याप आढळलेलं नाही.
पण असं करण्याची या व्हायरसची क्षमता असली तरी आंतरराष्ट्रीय शिपींगनंतरही असंघडू शकतं का, हा प्रश्न आहे.
सर्दीचे विषाणू मानवी शरीराच्या बाहेर 24 तास जिवंत राहू शकतात.
पण कोरोना व्हायरस अनेक महिन्यांपर्यंत मानवी शरीराबाहेरही जिवंत राहू शकतो.
आतापर्यंत घडलेल्या प्रकरणांमध्ये असं आढळलंय की एखाद्या व्यक्तीला या विषाणूचासंसर्ग होण्यासाठी त्याने संसर्ग झालेल्या एखाद्या व्यक्तीच्या संपर्कात येणं गरजेचं आहे.
चीनमधल्या लोकसंख्येचा मोठा हिस्सा प्राण्यांच्या जवळून संपर्कात येतो.
हा कोरोना व्हायरसही कोणत्यातरी प्राण्यामार्फतच माणसांत आलेला आहे.
हा व्हायरस सापांद्वारेमाणसात आल्याचं एक मत आहे.
यापूर्वी चीनमध्ये उद्भवलेला सार्स व्हायरस हा वटवाघूळ आणि सिवेट मांजरीद्वारे आला होता.
या कोरोना व्हायरसची सुरुवातीची प्रकरणं चीनच्या दक्षिणेकडील माशांच्या घाऊक बाजाराशी संबंधित आहेत.
या बाजारात कोंबड्या,वटवाघुळं आणि सापही विकले जातात.
या विषाणूचा संसर्ग झालेल्या अनेक लोकांमध्ये साधी लक्षणं आढळतात.
यात ताप, खोकला आणि श्वास घ्यायला त्रास होणं अशी लक्षणं येतात.
बहुतेक लोक या संसर्गातून बाहेर पडल्यानंतर पूर्णपणे बरे होतात.
पण आधीपासून मधुमेह किंवा कॅन्सरशी मुकाबला करणाऱ्या लोकांसाठी हा विषाणू धोकादायक आहे.
यासोबतच कमी रोगप्रतिकारक शक्ती असणाऱ्या लोकांसाठीही हा विषाणू धोकादायक आहे.
वर्ल्ड हेल्थ ऑर्गनायझेशनच्या मते, ज्या काळात एखाद्या व्यक्तीला विषाणूचा संसर्ग होतो त्याला इनक्युबेशन पिरीएड म्हणतात.
पण या काळात त्याच्या तब्येतीवर काहीही परिणाम दिसून येत नाही.
सध्यातरी या कोरोना व्हायरसचा इनक्युबेशन पिरीएड 2 ते 10 दिवसांदरम्यान असल्याचं सांगितलं जातंय.
पण याविषयीची अधिकमाहिती अजून मिळायची आहे.
एखाद्या विषाणूचा संक्रमण कालावधी समजणं अतिशय गरजेचं असतं.
या माहितीच्या मदतीने डॉक्टर्स आणि सरकारं या व्हायरसचा प्रसार रोखू शकतात.
म्हणजेच त्यांना जर याविषयीची माहिती असेल तर मग संसर्ग झालेल्या लोकांना इतर लोकांपासून वेगळं करता येऊ शकतं.
यामुळे विषाणू संसर्गाची शक्यता कमी होते.
सध्यातरी या व्हायरसवर कोणतीही लस उपलब्ध नाही.
पण यावरचं व्हॅक्सिन तयार करण्यासाठी संशोधकांचे प्रयत्न सुरू आहेत.
पण हा असा एक विषाणू आहे जो माणसांमध्येपूर्वी कधी आढळलेला नाही.
चीनमधील हुबेई प्रांतात कोरोना विषाणूमुळे एकाच दिवशी (बुधवारी) 242 लोकांचा मृत्यू झाला आहे.
हुबेई प्रांतातील 14,840 जणांना कोरोनाची लागण झाल्याचे समोर आहे.
कोरोना व्हायरसमुळे चीनमध्ये 1350 लोक मृत्युमुखी तर 60,000 लोक आजारी असल्याचं सांगण्यात आलं.
यापूर्वी 2002-03 मध्ये आलेल्या सार्स व्हायरसमुळे 774 लोकांचा मृत्यू झाला होता.
त्याहून अधिक बळी कोरोना विषाणूने घेतले आहेत.
कोरोना व्हायरसचा सामना करण्यात "आपण कमी पडलो" अशी कबुली चिनी सरकारने प्रथमच दिली आहे.
चीनचं आपत्कालीन व्यवस्थापन सुधारण्याची गरज असल्याचं पॉलिब्युरो स्टँडिंग कमिटीने या सत्ताधारी पक्षाच्या संसदीय समितीने म्हटलं चीनशिवाय अनेक देशांमध्ये या व्हायरसचे रुग्ण आढळत असून त्यांना तातडीने स्वतंत्र वॉर्डांमध्ये अलिप्त ठेवलं जात आहे.
चीनबाहेर फिलिपीन्समध्ये एकाचा मृत्यू झाला आहे, तर भारतात केरळमध्ये तीन रुग्ण आढळल्यामुळे सरकारने आता आरोग्य आणीबाणी जाहीर केली आहे.
राष्ट्राध्यक्ष शी जिनपिंग यांच्या अध्यक्षतेखाली झालेल्या पॉलिटब्युरो बैठकीचा तपशील शिनुआ वृत्तसंस्थेने प्रकाशित केला आहे.
त्यात चीनची या घडीला ही "मोठी परीक्षा" असल्याचं म्हटलं आहे.
"या साथीमुळे निदर्शनास आलेल्या कमतरता आणि उणिवांमुळे असं लक्षात येतं की आपल्याला राष्ट्रीय आपत्कालीन व्यवस्थापन सुधारण्याची गरज आहे, जेणेकरून अशी धोकादायक आणि आपत्कालीन परिस्थिती हाताळण्याची आपली ताकद वाढेल," असं या वृत्तात म्हटलं आहे.
एक मोठं पाऊल म्हणजे आपण बेकायदेशीररीत्या चालणाऱ्या वन्यप्राण्यांच्या तस्करीला आळा घालण्यासाठी त्यावर "तातडीने बंदी घालावी" आणि बाजारपेठांवर जास्त काटेकोरपणे लक्ष द्यावं, असं सुचवण्यात आलंय.
त्यामुळे जिथून या व्हायरसचा उगम झाल्याचं सांगितलं जात आहे, त्या प्राणी मांसाच्या बाजारपेठांवर धाडी टाकण्याचे आदेश आता सरकारने जारी केले आहेत.
सद्यस्थितीत वुहानचं संकट हाताळणं आपली सर्वांत महत्त्वाची जबाबदारी असल्याचंही पॉलिटब्युरोने म्हटलं.
अधिकाऱ्यांनी आपल्या कर्तव्य बजावण्यासाठी पुरेपूर प्रयत्न करावा आणि हलगर्जीपणा करणाऱ्यांना शिक्षा केली जाईल, असंही या बैठकीत सांगण्यात आलं.
हुआजिआहे गावात व्यक्तीला कोरोना व्हायरसच्या एका संशयित रुग्णाला त्याच्या मुलापासून वेगळं करून एका अलिप्त वॉर्डात दाखल करण्यात आलं होतं.
त्यामुळे त्याचा गतिमंद मुलगा दगावल्याचं वृत्त आहे.
यामुळे दोन अधिकाऱ्यांना बरखास्तही करण्यात आलं आहे.
आतापर्यंत किमान 20 देशांमध्ये कोरोना व्हायरसचे रुग्ण आढळले आहेत.
यापैकी अनेक देशांनी आपापल्या नागरिकांना चीनमधून मायदेशी परत आणण्याची तसंच त्यांना स्वतंत्रपणे देखरेखीत ठेवण्याची व्यवस्था केली आहे.
दोन दिवसांपूर्वी कोरोना व्हायरसचं केंद्रस्थान असलेल्या चीनच्या वुहान शहरात अडकलेल्या 647 भारतीयांना दोन विशेष विमानांनी भारतात आणण्यात आलं.
या विमानात मालदिव्ह्सच्या सात नागरिकांनाही परत आणण्यात आलं.
सोमवारी अमेरिका, जर्मनी, जपान, युके, कॅनडा, फ्रान्स आणिइटलीया G7 देशांच्या आरोग्य मंत्र्यांनी एका कॉन्फरन्स कॉलवर परिस्थितीचा आढावा घेतला.
कोरोना व्हायरसमुळे जागतिक आरोग्य संघटनेने (WHO) आरोग्यविषयक सार्वजनिक आणीबाणी जाहीर केली आहे.
जर्मनीचे आरेग्य मंत्री जेन्स स्पाह्न यांनी प्रवाशांचं अधिनियमन आणि व्हायरसवरील संशोधनासाठी जागितक आरोग्य संघटना तसंच चीनला पूर्ण सहकार्य करणार असल्याचं म्हटलं आहे.
अनेक राष्ट्रांनी चीनमधून आलेल्या प्रवाशांना तसंच चिनी नागरिकांवर प्रवासबंदी लादली आहे.
मात्र WHOनुसार यामुळे या व्हायरसचा धोका आणखी वाढण्याची शक्यता नाकारता येत नाही, कारण अनेक लोक या निर्बंधांमुळे अवैधरीत्या प्रवास करण्याचा प्रयत्न करू शकतात.
कोरोना विषाणूचे अनेक प्रकार आहेत.
मात्र, यापैकी केवळ सहा प्रकारच्या विषाणूंची माणसाला बाधा होऊ शकते.
मात्र, नव्या विषाणूचा शोध लागल्यानंतर संक्रमित होणाऱ्या कोरोना विषाणूंची संख्या आता सात झाली आहे.
या नव्या कोरोना विषाणूच्या जेनेटिक कोडचं विश्लेषण करण्यात आलं.
कोरोना विषाणूचा एक प्रकार म्हणजे सार्स.
हा नवा विषाणू सार्सच्या जवळचा असल्याचं संशोधकांनी केलेल्या विश्लेषणात आढळलं आहे.
सार्स प्रकारातला कोरोना विषाणू अत्यंत घातक मानला जातो.
2002 साली चीनमध्ये 8,098 लोकांना सार्स विषाणूचा संसर्ग झाला होता.
त्यापैकी 774 लोकांचा मृत्यू झाला होता.
हुशेशन हॉस्पिटल नावाच्या या रुग्णालयात कोरोना विषाणूंची लागण झालेल्या रुग्णांवर उपचार केले जाणार असून कोरोना विषाणूशी लढण्यासाठी वाहिलेलं हे दुसरं रुग्णालय आहे.
मात्र आपले प्रयत्न कमी पडत असल्याची कबुली चिनी सरकारने दिला आहे.
सध्या याविषाणूमुळे 400 हून अधिक जणांचा मृत्यू झाला असून 17,000 लोकांना या विषाणूची लागण झाली आहे.
चीनच्या बाहेर फिलिपिन्समध्येही एका जणाचा मृत्यू झाला आहे.
चीनच्या बाहेर या रोगामुळे मृत्यू झालेला हा पहिलाच व्यक्ती आहे.
हा रुग्ण 44 वर्षीय असून तोवुहानचा रहिवासी आहे.
फिलिपिन्सला येण्याआधी त्याला कोरोना विषाणूची लागण झाली होती.
चीनशिवाय जगाच्या इतर भागात आतापर्यंत 150 लोकांना या विषाणूची लागण झाली आहे.
अनेक देशांनी चीनमधून येणाऱ्या नागरिकांवर बंदी घातली आहे.
चीनच्या नॅशनलहेल्थ कमिशनने जारी केलेल्या आकडेवारीनुसार ज्या लोकांना लागण झाली आहे त्याशिवाय 21,558 लोकांना या विषाणूची लागण झाल्याचा संशय आहे, 152,700 लोकांवर लक्ष ठेवलं जात असून 475 जणांना रुग्णालयातून सोडण्यात आलं आहे.
चीनच्या सरकारी प्रसारमाध्यमांनी दिलेल्या माहितीनुसार या रुग्णालयाचं काम पूर्ण झालं असून सोमवारी या रुग्णालयाचं उद्घाटन होणार आहे.
1,400 चीनच्या लष्करी वैद्यकीय सेवेचे अधिकारी, काही रुग्ण सध्या या रुग्णालयात दिसत आहेत.
लिश्नेशन भागातील दुसरं रुग्णालयबुधवारी बांधून पूर्ण होईल.
नॅशनल हेल्थ कमिशनचे प्रवक्ते जिओ याहुई यांनी रॉयटर्स वृत्तसंस्थेशी बोलताना सांगितलं की आता शहरात एकूण 10000 खाटांचं रुग्णालय उपलब्ध असेल.
त्यामुळे सध्याच्या संकटाशी सामना करण्यासाठी ही रुग्णालयं पुरेशीआहेत.
हाँगकाँग विद्यापीठाने वर्तवलेल्या अंदाजानुसार अधिकृत आकडेवारीपेक्षा रुग्णांचा आकडा वाढण्याची शक्यता आहे.
तज्ज्ञांच्या मते वुहान शहरातच 75000 लोकांना या विषाणूची लागण झाल्याची शक्यता आहे.
वुहान शहरात सध्या सर्व व्यवहार बंद असूनकाही अपवाद वगळता इतर शहरातीलसुद्धा व्यवहार बंद आहेत.
कोरोना विषाणूमुळे अनेक देशांनी चीनमधून येणाऱ्या नागरिकांवर बंदी घातली आहे.
कोरोना व्हारसच्या संसर्गाची लक्षणं अगदी सामान्य आहेत.
श्वास घेण्यात अडथळा, खोकला किंवा वाहतं नाक, हीमुख्य लक्षणं आहेत.
मात्र कोरोना व्हायरसच्या काही प्रजाती अतिशय धोकादायक आहे.
सार्स (Severe Acute Respiratory Syndrome) आणि MARS (Middle East Respiratory System) अशी यादोन प्रजातींची नावं आहेत.
सध्या ज्या व्हायरसची साथ पसरली आहे त्या व्हायरसला nCoV असं नाव दिलं आहे.
कोरोना व्हायरसचा हा नवीन प्रकार आहे.
आतापर्यंत तो मनुष्यप्राण्यात आढळला नव्हता.
कोरोना संसर्गाची जी प्रकरणं सध्या समोर आली आहेत त्यावरून असं लक्षात येतं की या आजाराची सुरुवात तापापासून होते.
त्यानंतर त्याचं रुपांतर कोरड्या खोकल्यात होतं.
आठवडाभरात अशीच स्थिती राहिली तर श्वासाचा त्रास सुरू होतो.
मात्र गंभीर प्रकरणात या संसर्गाचं रुपांतर न्युमोनिया किंवा सार्समध्ये होतं.
किडनी निकामी होण्याची स्थिती निर्माण होते.
इतकंच काय तर रुग्णाचा मृत्यूही ओढवू शकतो.
कोरोनाचे बहुतांश रुग्ण वृद्ध आहेत.
ज्यांना पार्किन्सन किंवा डायबिटीज आहे त्यांना या विषाणूची लागण होण्याची शक्यता जास्त असते.
लंडन स्कूल ऑफ हायजिन अँडट्रॉपिकल मेडिसीनचे संचालक प्रा.पीटर पायोट सांगतात, "कोरोना व्हायरस सार्सपेक्षा कमी धोकादायक आहे ही त्यातल्या त्यात सुखद बाब आहे.
गेल्या काही काळाच्या तुलनेत माहितीचं आदान प्रदान योग्य प्रकारे होत आहे.
हे अतिशय महत्त्वाचं आहे कारण अशासंकटांशी एकट्याने लढू शकत नाही.
"या विषाणूचा संसर्ग होऊ नये यासाठी काही विशेष उपाययोजना नाहीत.
सध्या रोगांच्या लक्षणांनुसार डॉक्टर रुग्णांवर उपचार करत आहेत.
कोरोना व्हायरसच्या संसर्गापासून बचाव करण्यासाठी जागतिक आरोग्य संघटनेने अगदी साध्या उपाययोजना करण्याचा सल्ला दिला आहे.
हात स्वच्छ करणं, मास्क घालणे, आणि योग्य आहार या उपाययोजनांचा समावेश आहे.
ज्या लोकांना श्वसनाचे विकार आहेत, त्यांच्या जवळपास जाण्यापासून लोकांना मज्जाव करण्यात आला आहे.
ज्यांना विषाणूंचा संसर्ग झाला आहे त्यांची भेट घेतल्यावर तातडीने हात धुणे, पाळीव किंवा रानटी प्राण्यापासून दूर राहण्याचाही सल्ला दिला आहे.
कच्चं किंवा अर्धवट शिजलेले मांस खाण्यासही मज्जाव करण्यात आला आहे.
कोरोना व्हायरसचा संसर्ग झालेल्या व्यक्तीस शिंक आलीतर समोरच्या व्यक्तीची काळजी घेण्याचा सल्ला देण्यात आला आहे.
नाकावर टिश्यू पेपर किंवा रुमाल धरणं, निरोगी व्यक्तींपासून दूर राहणं, नियमित स्वच्छता अशा उपाययोजनांचाही त्यात समावेश आहे.
जवळच्या किंवा कुटुंबातल्या व्यक्तींना या रोगाची लागण झाल्याची अनेक प्रकरणं समोर आल्याचं जागतिक आरोग्य संघटनेनं सांगितलं आहे.
कारण कुटुंबातल्या एका व्यक्तीला लागण झाली की दुसरी व्यक्ती त्याची काळजी घेण्यास सुरुवात करतो.
मात्र बाह्यजगाशी संपर्क आल्यावर किती प्रमाणात लागण होतेयाची आकडेवारी अद्याप समोर आलेली नाही.
मागे सार्सच्या प्रादुर्भावासारखाच हा प्रादुर्भाव आहे, असं चीन सरकारचं म्हणणं आहे.
याचा अर्थ असा, की ज्या व्यक्तीला लागण झाल्याचं समजेल त्याला वेगळं ठेवलं जाईल.
रुग्णालयातील कर्मचाऱ्यांसाठी आणि डॉक्टरांसाठीही जागतिक आरोग्य संघटनेने काही मार्गदर्शक तत्त्वं जाहीर केली आहेत.
लागण झालेल्या रुग्णांची तातडीने तपासणी करायला हवी, त्यानंतर या रुग्णाला लघु, मध्यम आणि गंभीर अशी वर्गवारी करायचे आदेश दिले आहेत,आरोग्य कर्मचाऱ्यांना या रोगाची लागण होऊ नये यासाठी शक्य त्या सर्व उपाययोजना कराव्यात.
मास्क घालावे, तसंच लागण झालेल्या रुग्णांच्या हालचालींवर लक्ष ठेवण्याचाही सल्ला दिला आहे.
दक्षिण कोरियात कोरोना व्हायरस पसरल्याबद्दल एका चर्चप्रमुखानं माफी मागितलीय.
ली मान-बी असं चर्चप्रमुखाचं नाव आहे.
ली मान-बी हे शिन्चाँन्जी चर्च ऑफ जीसस (Shincheonji Church of Jesus) या धार्मिक पंथाचे प्रमुख आहेत.
तेआता 88 वर्षांचे आहेत.
दक्षिण कोरियातल्या 4000 रुग्णांपैकी 60 टक्क्यांहून अधिक रुग्ण हे या पंथाचे सदस्य आहेत.
त्यामुळं ली मान-बी यांनी भर पत्रकार परिषदेत माफी मागितली.
चीननंतर कोरोना व्हायरसचे सर्वाधिक रुग्ण दक्षिण कोरियात आढळलेत.
दक्षिणकोरियात कोरोना व्हायरसची 476 नवीन प्रकरणं नोंदवण्यात आली असून आतापर्यंत संसर्ग झालेल्यांची संख्या आता 4212 वर गेलीय.
तर मृतांची संख्या 26 वर गेलीय.
ली मान-बी यांच्यावर निष्काळजीपणाचे आरोप लावता येतील का, याविषयीचा तपासकरण्यासाठी सूचना देण्यात आल्या आहेत.
"हे जाणूनबुजून करण्यात आलं नसलं तरी अनेकांना याची लागण झाली आहे.
आम्ही आमच्यापरीने सर्व प्रयत्न केले पण आम्हाला हे रोखणं जमलं नाही," असं ली मान-बी यांनी सांगितलं.
कोरोना व्हायरसची लागण झालेले3081 रुग्ण हे डिगू (Daegu) शहरातले आहेत आणि इथेच जवळ असणाऱ्या शिन्चाँन्जी चर्चशी यापैकी 73% रुग्ण संबंधित आहेत.
दक्षिण कोरियाची राजधानी सोल (Seoul) मधल्या एक कोटी नागरिकांनी घरुन काम करावं आणि गर्दीच्या ठिकाणी जाणं टाळावं असं आवाहन शहराच्या महापौरांनी केलंय.
ख्रिश्चन धर्मातील या पंथाच्या लोकांना एकमेकांपासून या विषाणूची लागण झाली आणि त्यानंतर निदान होण्यापूर्वी त्यांनी देशभरात प्रवास केल्याचं म्हटलं जातंय.
शिवाय या पंथातल्या लोकांनी आपल्या संसर्ग झालेल्या सदस्यांची नावं गुप्त ठेवल्याने कोव्हिड 19चा माग काढणं कठीण झाल्याचं सांगण्यात येतंय.
पण आपण सदस्य, विद्यार्थी आणि इमारतींची यादी अधिकाऱ्यांना दिली होती असं चर्चचे प्रवक्ते किम शिन-चांग यांनी बीबीसीला सांगितलं.
"आमच्या सदस्यांच्या सुरक्षेची काळजी वाटत असल्याने आम्ही ही माहिती जाहीर करायला घाबरत होतो," किम यांनी सांगितलं.
आपण येशू ख्रिस्तांना पुर्नजन्म असल्याचा ली यांचा दावा आहे.
बायबलमध्ये ज्यांचा उल्लेख आहे ते 1,44,000 लोक सोबत घेऊन स्वर्गात जाणारे'Promised Pastor'आपण असल्याचंही त्यांचं म्हणणं आहे.
शिन्चाँन्जी चर्चला दक्षिण कोरियात आणि ख्रिश्चन धर्मातही 'कल्ट' (Cult)वा वेगळा पंथ मानलं जातं.
परिणामी या गटावर अनेकदा टीका केली जाते, वा त्यांना वेगळी वागणूक मिळते, वा त्यांच्यासोबत भेदभाव केला जातो असं किम यांनी बीबीसीला सांगितलं.
कोरोना व्हायरसमुळे जगभरामध्ये 3000 पेक्षा जास्त लोकांचा बळी गेलाय.
चीनमध्ये आणखी 42 जणांचा बळी गेलेला आहे.
गेल्या वर्षी चीनमधल्या ज्या हुबेई प्रांतातून कोरोना व्हायरसला सुरुवात झाली, तिथेच 90%पे क्षा जास्त मृत्यू झालेले आहेत.
इतर 10 देशांमध्येही या व्हायरसमुळे मृत्यू झाले असून इराणमध्ये 50पेक्षा जास्त तर इटलीमध्ये 30 पेक्षा जास्त जणांचा बळी गेलाय.
जगभरामध्ये 90,000 पेक्षा जास्त केसेसची खात्री पटलीअसून चीनमधल्या रुग्णांपेक्षा आता चीनबाहेरच्या रुग्णांची संख्या झपाट्याने वाढतेय.
इटलीमध्ये गेल्या 48 तासांमध्ये संसर्ग झालेल्यांची संख्या दुप्पट झाली असल्याची माहिती देशाच्या नागरी सुरक्षा विभागाने रविवारी सांगितलं.
आतापर्यंत इटलीमध्ये 1,694 जणांनाप्रादुर्भाव झाला असून किमान 34 बळी गेलेले आहेत.
इटलीमधल्या आपल्या दोन कर्मचाऱ्यांना या विषाणूचा संसर्ग झाला असून त्यांना एकांतात ठेवण्यात आल्याचं अॅमेझॉनने म्हटलंय.
याशिवाय कतार, इक्वडोर, लक्झेम्बर्ग आणि आयर्लंडमध्ये रविवारी कोव्हिड -19चा पहिला रुग्ण आढळला.
तर सोमवारी इंडोनेशियातही पहिल्या रुग्णाची नोंद झाली.
अमेरिकेच्या न्यूयॉर्क राज्यातही पहिला रुग्ण आढळलेला आहे.
तिशीतल्या या रुग्ण महिलेला ती नुकतीच इराणला गेलेली असताना या विषाणूचा संसर्ग झाला.
अमेरिकेत आतापर्यंत दोघांचा यामुळे मृत्यू झाला असून वॉशिंग्टन राज्यात दोन्ही बळी गेलेयत.
सोमवारी चीनमध्ये 42 रुग्ण मृत्यू पावले.
हे सगळे हुबेई प्रांतात आहेत.
याशिवाय 202 नवीन रुग्ण नोंदवण्यात आले असून यापैकी फक्त 6 हुबेईच्या बाहेर आहेत.
चीनमध्ये आतापर्यंत2,912 जणांचा मृत्यू झाला असून 80,000 पेक्षा जास्त लोकांना याची लागण झालीय.
कारखान्यांमधलं कामकाज झपाटयाने कमी झाल्याने चीनच्या अर्थव्यवस्थेला याचा सगळ्यात मोठा फटका बसला आहे.
विषाणू संसर्गाची तपासणी करण्यासाठी उभारण्यात आलेल्या तपासणी नाक्यांवर असणाऱ्या दोन अधिकाऱ्यांना भोसकून मारल्याबद्दल सोमवारी एका व्यक्तीला मृत्यूदंडाची शिक्षा चीनी कोर्टाने दिल्याचं वृत्त AFP वृत्तसंस्थेने दिलंय.
या विषाणूचा प्रादुर्भाव आधीपासून आजारी असणाऱ्या आणि 60पेक्षा जास्त वय असणाऱ्या व्यक्तींना जास्त होत असल्याचं जागतिक आरोग्य संघटनेनं रविवारी म्हटलं.
'कोव्हिड 19 चा गंभीर प्रादुर्भाव झालेल्या लोकांसाठी ऑक्सिजन थेरपी अतिशय महत्त्वाची ठरत असल्याने' देशांनी व्हेंटिलेटर्सची संख्या वाढवावी असं आवाहन WHOने केलंय.
चीनमधल्या 44,000 प्रकरणांचा अभ्यास केल्यानंतर यामध्ये वयोवृद्धांचा बळी जाण्याचं प्रमाण मध्यमवयीन रुग्णांपेक्षा 10 पट जास्त असल्याचं आढळलं होतं.
पण बहुतेकांमध्ये या रोगाची सौम्य लक्षणं आढळत असून मृत्यूदर 2 ते 5% असल्याचं WHOने म्हटलंय.
याच्यातुलनेत फ्लूमुळे होणाऱ्या मृत्यूंचं प्रमाण 0.1% असलं तरी या याचा संसर्ग जास्त असतो.
दरवर्षी साधारण 4,00,000 लोकांचा यामुळे मृत्यू होतोय.
कोरोना व्हायरसचेच इतर प्रकार - सिव्हिअर अक्यूट रेस्परेटरी सिंड्रोम (SARS),मिडल ईस्ट रेस्पिरेटरीसिंड्रोम (MERS)यामुळे होणाऱ्या मृत्यूंचं प्रमाणही कोव्हिड-19पेक्षा जास्त आहे.
कोरोना विषाणूचा संसर्ग अमेरिकेतही पोहोचला असून, इथे एका रुग्णाचा मृत्यू झाला आहे. 
कोरोनाची लागण होऊन जीव गमावलेल्या व्यक्तीचं वय 50 हून अधिक असून, त्यांना आधीही आरोग्यविषयक समस्यांनी ग्रासलं होतं.
कोरोना विषाणूचा संसर्ग झाल्याची आणखी काही प्रकरणं समोर येऊ शकतात असं अमेरिकेचे राष्ट्राध्यक्ष डोनाल्ड ट्रंप यांनी म्हटलं आहे. 
अमेरिका कोरोना विषाणूचा सामना करण्यासाठी तयार असल्याचं ट्रंप यांनी म्हटलं आहे.
अमेरिकेतील अधिकाऱ्यांच्या मते इराणहून जाण्यायेण्यावर प्रतिबंध कठोर करण्यात आले आहेत. 
अमेरिकेच्या नागरिकांनी इटली तसंच दक्षिण कोरियात जाऊ नये असं आवाहन करण्यात आलं आहे
जागतिक आरोग्य संघटनेनुसार जगभरात 57 देशांमध्ये कोरोना विषाणूच्या संसर्गाची लागण झाली असून, 85,000 प्रकरणं समोर आली आहेत. 
कोरोना विषाणूंमुळे 3000 जणांचा मृत्यू झाला आहे.
चीनमध्ये कोरोना विषाणूच्या संसर्गजन्य रुग्णांची संख्या सर्वाधिक आहे.
चीनमध्ये कोरोना विषाणूमुळे मृत्यू झालेल्यांची संख्याही प्रचंड आहे. 
गेल्या वर्षी डिसेंबरमध्ये या विषाणूबाबत पहिल्यांदा कळलं होतं.
वॉशिंग्टनच्या किंग्स काऊंटीमध्ये 50 वर्षीय व्यक्तीचा कोरोना विषाणूमुळे मृत्यू झाल्याचं स्थानिक आरोग्य अधिकाऱ्यांनी सांगितलं.
कोरोना विषाणूचा धोका असलेल्या कोणत्याही ठिकाणी गेलं नसल्याचं त्यांनी स्पष्ट केलं होतं.
वॉशिंग्टनचे गव्हर्नर इनस्ली यांनी राज्यातली वाढती कोरोना प्रकरणं लक्षात घेऊन आरोग्य आणीबाणी घोषित केली आहे.
कॅलिफोर्नियास ऑरेगॉन आणि वॉशिंग्टन या ठिकाणी कोरोना विषाणूंचा संसर्ग झाल्याची प्रकरणं वाढत आहेत.
ही माणसं कोरोना विषाणू प्रभावित क्षेत्रात गेलेली नाहीत किंवा तिथलं कोणी या भागात आलेलं नाही.
स्थानिक नर्सिंग होममध्ये कोरोना विषाणूची लागण झाल्याच्या आरोपांमधील सत्यासत्यतेची पडताळणी करण्यात येत असल्याचं अधिकाऱ्यांनी स्पष्ट केलं.
27 सर्वसामान्य माणसं आणि किर्कलँड लाईफ केयर सेंटरच्या 25 कर्मचाऱ्यांमध्ये कोरोना विषाणूची सौम्य लक्षणं आढळल्याचं किंग काऊंटीचे आरोग्य अधिकारी डॉ. जेफ्रे डचिन यांनी सांगितलं.
जागतिक आरोग्य संघटनेच्या मते अमेरिकेत कोरोनाचे 62 रुग्ण आतापर्यंत आढळले आहेत.
चीनमधील वुहान शहरात अमेरिकेच्या एका नागरिकाचा मृत्यू झाला होता.
कोरोना विषाणूच्या संसर्गाने घाबरून जाण्याचं कारण नाही. 
कोरोना विषाणूचा संसर्ग आटोक्यात आणण्यासाठी प्रशासन युद्धपातळीवर काम करत आहे.
अमेरिका या आजाराचा सामना करण्यासाठी तयार आहे. 
कोणालाही घाबरण्याची आवश्यकता नाही.
निरोगी माणसांना या विषाणूची लागण झाली तर ते बरे होण्याची शक्यता जास्त असते.
इराणहून येण्यावर आणि जाण्यावर कडक प्रतिबंध घालण्यात आल्याची घोषणा माईक पेंस यांनी सांगितलं.
कारण चीननंतर कोरोना विषाणूचा सर्वाधिक संसर्ग इराणमध्ये झाला आहे.
सध्याच्या कोरोनोव्हायरस (कोव्हिड -19) च्या उद्रेकाने चीनी अधिकारी आणि तज्ज्ञांना अडचणीत टाकलंय.
आव्हान आहे ते या उद्रेकामागचा 'पेशंट झिरो' किंवा पहिला रोगी शोधण्याचं.
एखाद्या व्हायरल वा विषाणूंमुळे होणाऱ्या (Bacterial)रोगाची लागण झालेल्या पहिल्या व्यक्तीला 'पेशंट झिरो' म्हटलं जातं.
झपाट्याने पसरणाऱ्या या एखाद्या विशिष्ट रोगाची लागण झालेली ही पहिली व्यक्ती शोधणं महत्त्वाचं आहे कारण यामुळे हा आजार नेमका कधी उद्भवला आणि का सुरु झाला यासारख्या काही महत्त्वाच्या प्रश्नांची उत्तरं मिळू शकतात.
अधिक लोकांना याचा संसर्ग होऊ नये वा भविष्यात हा रोग पुन्हा पसरु नये यासाठी या प्रश्नांची उत्तरं मिळणं महत्त्वाचं असतं.
कोरोना व्हायरसची पहिली लागण 31 डिसेंबरला आढळल्याचं चिनी अधिकाऱ्यांचं म्हणणं आहे.
न्यूमोनियासदृश्य संसर्गाची लागण झालेल्या सुरुवातीच्या अनेक रुग्णांचा हुबेई प्रांतातल्या वुहानमधल्या मासे आणि प्राण्यांची विक्री करणाऱ्या मार्केटशी संबंध होता.
हाच प्रांत सध्याच्या या उद्रेकाच्या केंद्रस्थानी आहे.
चीनमध्ये आणि जगभरात आतापर्यंत नोंदवण्यात आलेल्या75,000 पेक्षा जास्त प्रकरणांपैकी सुमारे 82% केसेचा या वुहानशी संबंध असल्याचं जॉन हॉपकिन्स विद्यापीठाची आकडेवारी सांगते.
पण लान्सेट मेडिकल जर्नलमध्ये प्रसिद्ध करण्यात आलेल्या चीनी संशोधकांच्या अभ्यासानुसार कोव्हिड 19ची लागण झालेली पहिली व्यक्ती 1 डिसेंबर 2019ला (म्हणजे खूपच आधी ) आढळली होती.
आणि या व्यक्तीचा वुहानमधल्या त्या मार्केटशी काहीही संबंध नव्हता.
वुहानच्या जिनयिनतान हॉस्पिटलमधील ज्येष्ठ डॉक्टर वु वेनजुआन हे या संशोधनाच्या लेखकांपैकी एक आहेत.
हा रुग्णएक ज्येष्ठ व्यक्ती होती आणि त्यांना अल्झायमर झाला होता असं डॉ. वेनजुआन यांनी बीबीसीच्या चायनीज सर्व्हिसशी बोलताना सांगितलं.
"हा रुग्ण त्या मासळीबाजारापासून चार ते पाच बसेसच्या अंतरावर राहात होता.
आणि ते आजारी असल्याने घराबाहेर फारसेपडत नव्हते," डॉ. वु वेनजुआन यांनी सांगितलं.
पुढच्या काही दिवसांमध्ये आणखी तीन लोकांमध्ये अशीच लक्षण दिसू लागली आणि यापैकी दोन जणांचा देखील वुहानशी संबंध नसल्याचं डॉ. वेनजुआन सांगतात.
पण या साथीच्या उद्रेकाच्या सुरुवातीच्या दिवसांमध्ये हॉस्पिटलमध्ये दाखल करण्यात आलेल्या 41 रुग्णांपैकी 27 जणांचा त्या मार्केटशी संबंध असल्याचं संशोधकांना आढळलंय.
कोरोनाव्हायरसच्या या उद्रेकाची सुरुवात वुहानमधल्या या मासे-प्राण्यांच्या बाजारापासून झाल्याचं मानण्यात येतंय.
एका व्यक्तीपासून दुसऱ्या व्यक्तीला या विषाणूची लागण होण्यापूर्वी एका जिवंत प्राण्यापासून एका व्यक्तीला हा संसर्ग झाल्याची शक्यता असल्याचं वर्ल्ड हेल्थ ऑर्गनायझेशनने म्हटलंय.
एका व्यक्तीपासून इतकी मोठी साथ पसरू शकते का?इबोला विषाणूचा शोध 1976मध्ये पहिल्यांदा लागला.
पण नंतर 2014 आणि 2016मध्ये पश्चिम आफ्रिकेत याचा मोठा उद्रेक झाला.
11,000 लोकांचा यामुळे मृत्यू झाला तर 28,000 पेक्षा जास्त लोकांना याची लागण झाली होती असं वर्ल्ड हेल्थ ऑर्गनायझेशनचं म्हणणं आहे.
दोन वर्षांपेक्षा जास्तकाळ हा संसर्ग टिकून होता आणि 10 देशांत या विषाणूची लागण झाली होती.
यामधले बहुतेक देश आफ्रिका खंडातले असले तरी त्यांच्यासोबतच अमेरिका, स्पेन, युनायटेड किंग्डम आणि इटलीतही याचे रुग्ण आढळले होते.
पण एकाच व्यक्तीपासून - गिनीमधल्या 2 वर्षांच्या मुलापासून या साथीची सुरुवात झाल्याचा निष्कर्ष वैज्ञानिकांनी त्यावेळी काढला होता.
हा मुलगा ज्या झाडाच्या ढोलीत खेळत असे तिथे वटवाघळांची वस्ती होती.
त्यातूनच त्याला या विषाणूंची लागण झाल्याचं संशोधकांनी म्हटलं होतं.
इबोलाचा स्त्रोत शोधण्यासाठी हा मुलगा ज्या गावात राहात होता त्या मेलिआंडोऊ गावात जाऊन वैज्ञानिकांनी तिथले नमुने गोळा केले, स्थानिकांशी बोलून माहिती घेतली.
आणि त्यानंतर EMBO Moleculare Medicine या पत्रिकेत निष्कर्ष छापण्यात आले.
सर्वातप्रसिद्ध 'पेशंट झिरो' म्हणून मेरी मॅलन यांचं नाव घेता येईल.
कदाचित त्या पहिल्यावहिल्या 'पेशंट झिरो' होत्या.
न्यूयॉर्कमध्ये 1906मध्ये आलेल्या टायफॉईड तापाच्या साथीची सुरुवात त्यांच्यापासून झाल्याने त्यांना - टायफॉईड मेरी असं नाव पडलं होतं.
मूळआयर्लंडच्या मेरी या श्रीमंत कुटुंबांसाठी स्वैपाकिणीचं काम करायला अमेरिकत स्थलांतरित झाल्या.
जिथेजिथे मेरी काम करत त्या कुटुंबातल्या सदस्यांना टायफॉईड तापाची लागण होत असे.
डॉक्टर्सनी त्यांना या रोगाच्या 'हेल्दी कॅरियर' (HealtyCarrier)म्हटलं होतं.
म्हणजे अशी व्यक्ती जिला रोगाचा संसर्ग झालेला आहे पण जिच्यात रोगाची लक्षणं वा परिणाम दिसत नाहीत.
विषाणूचा प्रसार करण्याची क्षमता काही लोकांमध्ये इतरांपेक्षा जास्त असते याविषयीचे अनेक पुरावे उपलब्धआहेत.
अशाप्रकारची क्षमता असणाऱ्या आणि नोंद करण्यात आलेल्या सुरुवातीच्या काही व्यक्तींपैकी मेरी एक आहेत.
मेरी मॅलन यांची नोंद अशी अति-संसर्ग प्रसार क्षमता असणारी व्यक्ती म्हणजेच सुपर - स्पेडर (super-spreader)म्हणूनकरण्यात आलेली आहे.
त्याकाळी दरवर्षी हजारो न्यू यॉर्कवासियांना या रोगाची लागण होत होती आणि यापैकी 10% जणांचा यात बळी जात होता.
अनेक तज्ज्ञ एखाद्या संसर्गाची पहिली नोंद वा पहिला रुग्ण शोधून काढण्याच्या विरोधात आहेत.
कारण यामुळे रोगाविषयीची चुकीची माहिती पसरण्याची वा त्या व्यक्तीवर सगळं खापर फुटण्याची शक्यता असल्याची भीती या वैज्ञानिकांना वाटते.
यासाठीचं फेमस उदाहरण म्हणजे एड्सच्या साथीचा 'पेशंट झिरो' चुकीची नोंद झालेला माणूस.
गेयटन डग्लस या फ्लाईट अटेंडंटम्हणून काम करणाऱ्या होमोसेक्शुअल व्यक्तीला इतिहासातला सगळ्यात चुकीची प्रतिमा उभा करण्यात आलेला रुग्ण म्हणता येईल.
1980च्या दशकात अमेरिकेत HIVचा प्रसार केल्याचा दोष त्यांना देण्यात आला.
पण ते या विषाणूचे पहिले रुग्ण नव्हते असं तब्बलतीन दशकांनंतर वैज्ञानिकांनी म्हटलं.
हा विषाणू 1970च्या दशकाच्या सुरुवातीला कॅरिबियन बेटांमधून अमेरिकेत आल्याचं 2016मध्ये प्रसिद्ध झालेल्या एका संशोधनात म्हटलंय.
रंजक बाब म्हणजे HIVच्या या उद्रेकाच्या वेळीच 'पेशंट झिरो' ही संकल्पना अपघातानेच अस्तित्वात आली होती.
80च्या दशकाच्या सुरुवातीला लॉस एंजेलिस आणि सॅन फ्रान्सिस्कोमध्ये पसरलेल्या या रोगाचा तपास करताना सेंटर्स फॉर डिसीज कंट्रोल अॅण्ड प्रिव्हेंशनच्या (CDC)संशोधकांनी 'कॅलिफोर्निया राज्याबाहेरच्या' रुग्णांचा उल्लेख करताना 'O'असा उल्लेख केला.
इतर संशोधकांनी याचा अर्थ चुकून शून्य - 0 असा लावला आणि त्यातून पेशंट झिरो निर्माण झाला.
त्यावेळच्या या संशोधनाबद्दल त्यावेळी युनिव्हर्सिटी ऑफ ऑक्सफर्डच्या प्राध्यापक ऑलिव्हर पायबस यांनी म्हटलं होतं,"या संशोधनातून पेशंट झिरोचा एक रंजक मुद्दा मांडण्यात आला आहे.
एड्स कसा उद्भवला याविषयीच्या चर्चेचा हा एक महत्त्वाचा मुद्दा बनलाय.
यामागे कोणताही वैज्ञानिक आधार नाही आणि या व्यक्तीला जबाबादार ठरवणं हे दुर्दैवी आहे.
जगानं एका मोठ्या जागतिक आरोग्य संकटासाठी सज्ज राहावं असं जागतिक आरोग्य संघटनेनं म्हटलंय.
कोरोना विषाणू लगेचच जागतिक साथ ठरेल असं नाही, पण देशांनी त्यासाठी तयार रहावं असं WHO ने म्हटलंय.
कोरोना विषाणूची लागण झालेले रुग्ण जगातील विविध देशांमध्येही आढळू लागल्यानं चिंता वाढलीय.
त्यामुळेच कोरोना विषाणूचं जागतिक साथीमध्ये रुपांतर होण्याची भीती वाढलीय.
यातील बहुतांश संसर्ग चीनमध्ये झाला असला, तरी दक्षिण कोरिया, इटली आणि इराण यांसारखी इतर राष्ट्रही या विषाणूशी झगडत आहेत.
या विषाणूमुळे 'कोव्हिड-19' हा श्वसनविकार होतो.
एखादा संसर्गजन्य रोग जगातील विविध भागांमध्ये व्यक्ती-व्यक्ती स्तरावर सहजरित्या पसरू लागतो तेव्हा जागतिक साथ पसरल्याचं म्हटलं जातं.
चीनमध्ये गेल्या वर्षी हा विषाणू उद्भवला आणितिथे आत्तापर्यंत सुमारे 77 हजार लोकांना याची लागण झाली असून जवळपास 2600 लोकांचा या आजारात मृत्यू झाला आहे.
सव्वीस देशांमध्ये या विषाणूची लागण झालेले 1200 हून अधिक रुग्ण आढळले असून 20 हून अधिक जणांचा यात मृत्यू झाला आहे.
याआजाराने सोमवारी इटलीत चौथा बळी घेतला.
कोव्हिड-19ने मृत्युमुखी पडणाऱ्या रुग्णांचं प्रमाण एक टक्क्यापासून दोन टक्क्यांपर्यंत असल्याचं दिसत असलं, तरी प्रत्यक्षातील मृत्युदर अजून समजलेला नाही, असा इशारा जागतिक आरोग्य संघटनेने दिला आहे.
इराक,अफगाणिस्तान, कुवेत आणि बहारीन या देशांमध्येही कोरोना विषाणूची लागण झालेले पहिले रुग्ण सोमवारी आढळले; हे सर्व लोक इराणहून आले होते.
या विषाणूला आळा घालण्याची संधी 'अंधुक' होत चालली आहे, असा इशारा जागतिक आरोग्य संघटनेचे प्रमुख तेद्रोस अदहानम घेब्रेयेसस यांनी दिला.
युनायटेड किंगडममधील ईस्ट अँग्लिआ विद्यापीठातील आरोग्य संरक्षण विषयाचे प्राध्यापक पॉल हन्टर यांनी अशीच भीती व्यक्त केली.
चीनबाहेरच्या रुग्णांचं वाढतं प्रमाण 'अतिशय चिंताजनक' आहे, असं ते म्हणाले.
'जागतिक साथ थोपवण्याची आपली क्षमता गेल्या 24 तासानंतर कमीकमी होऊ लागली असून जागतिक साथ पसरण्याचा टप्पा जवळ आल्याचं दिसतं आहे,' असं ते सोमवारी म्हणाले.
जागतिक आरोग्य संघटनेच्या प्रवक्त्या मार्गारेट हॅरिस बीबीसीशी बोलताना म्हणाल्या की, हा विषाणू अधिक दूरपर्यंत पसरण्यापासून रोखण्याचा प्रयत्न देश करत आहेत, त्यामुळे सध्या तरी या परिस्थितीकडे जागतिक साथ म्हणून पाहिलं जात नाहीये.
"विविध देशांनी काहीच उपाय केले नसते, तर याहून कितीतरी अधिक पटींनी रुग्ण आपल्याला आढळले असते," असं त्या म्हणाल्या.
"ताप आणि खोकला, त्याचप्रमाणे पुरेशी हवा श्वसनावाटे आत घेता न येणं आणि श्वासोच्छवासामध्ये येणाऱ्या अडचणी, ही या संसर्गाची मुख्य चिन्हं आहेत.
कोरोना व्हायरसापासून बचावासाठी आपण काळजी घेणं आवश्यक आहे.
त्यासाठी साबणाने किंवा जेलने वारंवार हात धुवावेत, आजारी लोकांशी जवळचा संपर्क टाळावा आणि स्वतःचे डोळे, नाक आणि तोंड यांना न धुतलेल्या हातांनी स्पर्श करू नये.
ही काळजी घेतल्या ससंसर्गाचा धोका कमी होतो.
खोकला आणि शिंक आल्यावर रुमाल वापरावा, कफ वा शेंबूड पुसून हात धुवून घ्यावेत, असं केल्यास हा आजार पसरण्याचा धोका कमी होईल.
दक्षिण कोरिया, इराण आणि इटली इथली एकत्रित परिस्थिती पाहिली असता जागतिक साथीचे सुरुवातीचे टप्पे सुरू झाल्याचे संकेत मिळत आहेत.
जगाच्या विविध भागांमधील समुदायांत कोरोना विषाणू पसरण्याचे, जागतिक उद्रेकाचे हे संकेत आहेत.
यातील प्रत्येक देशामध्ये चीनशी संबंध न येताही विषाणू पसरत असल्याचं दिसतं आहे.
इटलीमध्ये प्रसाराला आळा घालण्यासाठी सुरू असलेले प्रयत्न चीनशी साधर्म्य सांगणारे आहेत.
विशेषतः इराणमधील परिस्थिती अधिक चिंताजनक आहे, कारण तिथल्या आरोग्य प्रशासनाने म्हटल्यानुसार, देशातील अनेक शहरांमध्ये हा विषाणू पसरला आहे, आणि लेबनॉनमधील पहिला रुग्ण इराणमधून आलेला प्रवासी असल्याचं समोर आलं आहे.
जागतिक साथ आली, तरीही या विषाणूच्या प्रसाराचा वेग मर्यादित करणं महत्त्वाचं ठरणार आहे.
हिवाळ्याच्या अखेरपर्यंत देशांना हा विषाणू थोडाफार थोपवता आला, तर नंतरच्या उष्ण हवामानामुळे विषाणू हवेत टिकून राहण्याचा कालावधी कमी होण्याची आशा निर्माण होईल.
मोसमी फ्लूच्या बाबतीत असंच होतं.
पण हे ठामपणे सांगता येणार नाही.
चीनव्यतिरिक्त या विषाणूची लागण झालेले सर्वाधिक रुग्ण दक्षिण कोरियात आढळले आहेत.
सोमवारपर्यंतच्या आकडेवारीनुसार दक्षिण कोरियात आणखी 231 लोकांना याची लागण झाली असून तिथल्या एकूण रुग्णांची संख्या 830 च्या पुढे गेली आहे.
सैन्यातील 11 सदस्यांना हा संसर्ग झाल्यानंतर सुमारे 7,700जवानांना वेगळं ठेवण्यात आलं आहे.
पण विषाणूचा सर्वाधिक प्रसार झालेले समूह आग्नेयेकडील दाइगू शहरातील एका रुग्णालयाशी आणि धार्मिक गटाशी संबंधित आहेत.
काही दक्षिण कोरियन विमान कंपन्यांनी दाइगूच्या दिशेने होणारी विमान वाहतूक थांबवलीआहे.
या शहराची लोकसंख्या सुमारे 25 लाख इतकी आहे.
वाहतुकीचं निलंबन 27 मार्चपर्यंत सुरू राहील, असं 'कोरियन एअर' कंपनीने जाहीर केलं आहे.
युरोपातील सर्वाधिक 165 कोरोनाग्रस्त रुग्ण इटलीमध्ये आहेत आणि या विषाणूचा फैलाव रोखण्यासाठी गेल्या आठवडाअखेरीला मोठ्या प्रमाणावर उपाय जाहीर करण्यात आले.
लॉम्बार्डी आणि व्हेनेटो या प्रांतांमध्ये अनेक छोट्या शहरांना बंदिस्त करण्यात आलं आहे.
पुढील दोन आठवडे इथल्या ५०,००० रहिवाशांना विशेष परवानगीविना शहराबाहेर पडतायेणारनाही.
या क्षेत्राबाहेरसुद्धा अनेक व्यवसाय आणि शाळांचं कामकाज थांबवण्यात आलं आहे, आणि 'टॉप-फ्लाइट' दर्जाच्या अनेक फुटबॉल सामन्यांसह विविध क्रीडास्पर्धाही रद्द करण्यात आल्या आहेत.
दरम्यान, चीनमध्ये या विषाणूचा उद्भव सुरू झाला त्यावुहान शहराच्या अधिकाऱ्यांनी सोमवारी जाहीर केलं की, काही अनिवासी व्यक्तींमध्ये या रोगाची लक्षणं दिसत नसतील, तर त्यांना शहर सोडण्याची मुभा दिली जाईल.
परंतु, हा आदेश शासकीय शिक्कामोर्तब घेऊन काढलेला नव्हता, त्यामुळे आता तो मागे घेण्यातआला आहे, असं प्रशासकीय अधिकारांनी नंतर सांगितलं.
चीनमध्ये सोमवारी 409 नवीन कोरोनाग्रस्त रुग्ण आढळले.
यातील बरेच जण वुहान प्रांतातील आहेत.
इराणने सोमवारी जाहीर केल्यानुसार, तिथे या विषाणूची लागण झालेले 43 रुग्ण आहेत.
यातील बहुतांशलोक कौम या धार्मिक महत्त्व असलेल्या शहरातील आहेत.
विषाणूची लागण झालेल्यांपैकी 12 जणांचा मृत्यू झाला आहे.
या रोगाने मृत्युमुखी पडलेल्यांचा हा चीनबाहेरचा सर्वांत मोठा आकडा आहे.
विषाणूच्या फैलावाची व्याप्ती लपवून ठेवण्याचा प्रयत्न सरकार करत असल्याचा आरोप कौममधील खासदाराने केला आहे.
केवळ या शहरातच 50 लोकांचा कोरोनामुळे मृत्यू झाल्याचं ते म्हणाले.
परंतु, देशाच्या उप-आरोग्य मंत्र्यांनी हा दावा तत्काळ फेटाळून लावला.
दरम्यान, कोरोना विषाणूचा प्रसार टाळण्यासाठी उत्तर कोरियाने 380 परदेशी व्यक्तींना वेगळं ठेवलं आहे.
मुख्यत्वे राजधानी प्योंग्यांगमध्ये असलेल्या राजनैतिक अधिकाऱ्यांचा यात समावेश असल्याचं दक्षिण कोरियाची वृत्तसंस्था योनहापने म्हटलं आहे.
उत्तर कोरियाने कोरोनाग्रस्त रुग्ण सापडल्याच्या वृत्ताला दुजोरा दिलेला नाही, पण या देशाची बरीच मोठी सीमा चीनला लागून आहे आणि ती बहुतांशाने बंदिस्त नाही.
आंतरराष्ट्रीय निर्बंधांखाली असलेल्या उत्तर कोरियामध्ये या आजाराशी संबंधित चाचण्या करण्यासाठी आणि त्यावरील उपचारासाठी आवश्यक पायाभूत सुविधांचा अभाव आहे, त्यामुळे कोणत्याही विषाणूचा प्रसार तिथे अनिर्बंधपणे होऊ शकतो, अशी भीती व्यक्त केली जात आहे.
कोरोनाच्या कोव्हिड-19 विषाणुने थैमान घातलेल्या चीनमध्ये आजवर 1800 पेक्षा जास्त लोकांचा बळी घेतला आहे.
यापैकी बहुतांश मृत्यू कोरोनाचं एपिसेंटर असलेल्या वुहानमध्ये झाले आहेत.
कोरोनाने चीनचं मोठं आर्थिक नुकसान झालं.
अनेक कुटुंबांवर दुःखाचा डोंगरकोसळला.
मात्र, या विषाणुने ज्या नामवंतांचा बळी घेतला त्यामुळे झालेलं नुकसान अधिक मोठं आहे.
चीनमध्ये वैद्यकीय सेवा देणाऱ्या 1716 हेल्थ वर्कर्सना कोरोनाची लागण झाल्याची आणि त्यापैकी 6 जणांचा मृत्यू झाल्याची माहिती चीनच्या ज्येष्ठ आरोग्यअधिकाऱ्यांनी दिली आहे.
मंगळवारी यात एका मोठ्या नावाचा समावेश झाला.
ते होते लिऊ झिमिंग. 
चीनमधल्या प्रसार माध्यमांनी सोमवारी रात्रीच त्यांच्या मृत्यूची बातमी दिली.
मात्र, त्यानंतर घूमजाव करत त्यांचे प्राण वाचवण्याचे प्रयत्न सुरू असल्याचं सांगितलं.
दुसऱ्या दिवशी म्हणजे मंगळवारी सकाळी हॉस्पिटलने त्यांचा मृत्यू झाल्याचं कळवलं.
या विषाणुमुळे मृत्यू झालेले ते पहिले हॉस्पिटल संचालक आहेत.
डॉ. लिऊ यांच्या खाजगी आयुष्याविषयी फारशी माहिती उपलब्ध नाही.
मात्र, चीनी सोशल मीडियावर एखाद्या हिरोप्रमाणे त्यांना निरोप देण्यात आला.
वेबोवर आलेल्या एका पोस्टमध्ये लिहिलं आहे, "या हिरोला अखेरचा निरोप.
"तर दुसरा एक जण लिहितो, "स्वर्गात कुठलेच आजार नसतात.
तुम्ही दिलेल्या बलिदानाबद्दल तुमचे खूप खूप आभार.
"कोरोनामुळे मृत्यू झालेल्यांमध्ये सर्वात महत्त्वाची व्यक्ती आहे डॉ. ली वेनलियांग.
डिसेंबरमध्ये त्यांनी आपल्या मित्रांना एका नव्या विषाणुपासून सावध केलं होतं.
त्यावेळी पोलिसांनी त्यांना 'अफवा' पसरवू नका, अशी तंबी दिली होती.
चीनच्या प्रसार माध्यमांनी डॉ. लिऊप्रमाणेच डॉ. ली यांच्या मृत्यूची बातमी देतानाही गोंधळ घातला होता.
डॉ. ली वेनलियांग यांचा मृत्यू झाल्याची बातमी 6 फेब्रुवारी रोजी देण्यात आली.
नंतर माध्यमांनी आपली बातमी मागे घेतली आणि त्यांना वाचवण्याचे शर्थीचे प्रयत्न सुरू असल्याचं सांगितलं.
दुसऱ्या दिवशी त्यांच्या मृत्यूवर शिक्कामोर्तब करण्यात आलं.
या बातमीने चीनमध्ये लाखो लोक हळहळले.
डॉ. ली यांच्या मृत्यूने चीनमध्ये दुःख आणि संतापाची लाट उसळली.
चीनी सरकारवर अनेकांनी अविश्वास दर्शवला.
या विषाणुविषयी त्यांनी दिलेल्या धोक्याच्या सूचनेला सरकारने दाबण्याचा प्रयत्न केला.
इतकंच नाही तर त्यांच्या मृत्यूची बातमीही लपवण्याचा प्रयत्न केला, यावर अनेकांनी नाराजी व्यक्त केली.
कोरोनाच्या कोव्हिड-19 या विषाणूने हुबेई फिल्म स्टुडियोचे चित्रपट दिग्दर्शक चँग काई यांचाही बळी घेतला.
धक्कादायक म्हणजे त्यांचे आई,वडील आणि बहिणीचाही या आजारात मृत्यू झाला आहे.
चँग यांच्या मृत्यूनंतर त्यांच्या एका मित्राने एक पत्र उघड केलं.
हे पत्र स्वतः चँग यांनी त्यांच्या मृत्यूपूर्वी लिहिलं होतं, असा त्यांचा दावा आहे.
या पत्रात 55 वर्षांच्या चँग यांनी मृत्यूपूर्वी त्यांना ज्या अग्नीदिव्यातून जावं लागलं, त्याची व्यथा कथन केली आहे.
काईक्झिन या न्यूज पोर्टलने हे संपूर्ण पत्र छापलं आहे.
त्यात ते लिहितात, "माझे वडील खाली आले तेव्हा त्यांचं अंग तापाने फणफणत होतं.
त्यांना खोकला येत होता आणि श्वास घ्यायलाही त्रास होत होता.
त्यांनाअनेक हॉस्पिटलमध्ये घेऊन गेलो.
मात्र, बेड उपलब्ध नसल्याचं सांगत सगळयांनीच त्यांना दाखल करून घेण्यास नकार दिला.
आम्ही खूप निराश झालो आणि घरी परतलो.
"काही दिवसात त्यांच्या वडिलांचा मृत्यू झाला.
या आजारपणामुळे आणि त्यामध्ये झालेल्याप्रचंड मानसिक आणि शारीरिक त्रासामुळे काही दिवसातच त्यांच्या आईचाही मृत्यू झाला.
"या निष्ठूर विषाणूने माझ्या आणि माझ्या पत्नीच्या शरीरातही प्रवेश केला.
मी बऱ्याच हॉस्पिटलमध्ये गेलो.
दाखल करून घेण्यासाठी गयावया केली.
मात्र, कुठेच बेड नव्हते.
आम्हाला उपचार घेण्याची संधीच मिळाली नाही.
"काही दिवसांनंतर त्यांना हॉस्पिटलमध्ये दाखल करण्यात आलं.
मात्र, तोवर त्यांची प्रकृती खूप खालावली होती.
14 फेब्रुवारी रोजी त्यांचा मृत्यू झाला.
तर त्यांच्या पत्नी अजूनही या आजाराचा सामना करत आहेत.
त्यांच्यामागे त्यांचा मुलगा आहे.
तो यूकेमध्ये शिकतोय.
आपल्या या पत्राच्या शेवटी ते लिहितात, "मी माझ्या वडिलांचा आज्ञाधारक मुलगा होतो.
मुलाचा जबाबदार वडील होतो.
पत्नीसाठी प्रिय पती होतो आणि आयुष्यात एक प्रामाणिक व्यक्ती होतो.
मी ज्यांच्यावर प्रेम केलं आणि ज्यांनी माझ्यावर प्रेम केलं त्या सर्वांना - अखेरचा निरोप.
"प्राध्यापक लिऊ शौक्षिअँग हुबेईमधले सुप्रसिद्ध आर्टिस्ट होते.
त्यांनी चितारलेली तैलचित्रं फारच गाजली.
जैमिआन न्यूजने दिलेल्या वृत्तानुसार 62 वर्षांच्या प्रा. लिऊ यांनी 13 फेब्रुवारी रोजी जगाचा निरोपघेतला.
1958 साली वुहानमध्ये लिऊ शौक्षिअँग यांचा जन्म झाला.
हुबेई फाईन आर्ट अकादमीतून त्यांनी शिक्षण घेतलं.
पुढे तिथेच त्यांनी शिकवायला सुरुवात केली.
तैलचित्रांच्या विशिष्ट शैलीमुळे त्यांना प्रसिद्धी मिळाली.
चीनमधल्या काही सर्वात मोठी कला संग्रहालयं आणि गॅलरीजमध्ये त्यांची चित्रं ठेवण्यात आली आहेत.
वेबो या चीनच्या सर्वांत लोकप्रिय सोशल मीडिया प्लॅटफॉर्मवर अनेकांनी त्यांच्या मृत्यूवर दुःख व्यक्त केलं आहे.
एकाने आज एका 'महान प्रतिभेचा अंत' झाल्याची प्रतिक्रिया दिली आहे.
तर एकजण लिहितो,"हा विषाणू आणखी किती प्रतिभांचा बळी घेणार आहे?
या विषाणूमुळे मोठं आर्थिक नुकसान होत आहे.
मात्र, अशा व्यक्तींच्या मृत्यूमुळे होणारं नुकसान मोजता येणार आहे का?
"86 वर्षांचे शास्त्रज्ञ दुआन झेंगचेंग यांचाही कोरोनाने बळी घेतला.
चीयनीज अकॅडमी ऑफ इंजीनिअरींगमधून त्यांनी शिक्षण घेतलं होतं.
नॅशनल इंजीनिअरिंग रिसर्च सेंटर फॉर डिजिटल मॅन्युफॅक्चरिंगमध्ये ते मुख्य शास्त्रज्ञ होते.
1934 साली चीनमधल्या जिअँग्सू भागात त्यांचा जन्म झाला.
चीनच्या सेंट्रल युनिव्हर्सिटी ऑफ सायन्स अँडटेक्नॉलॉजीमधून त्यांनी पदवी घेतली.
पुढे तिथेच त्यांनी शिकवायला सुरुवात केली.
द ग्लोबल टाईम्स या वृत्तपत्राने दिलेल्या माहितीनुसार 1996 साली त्यांनी जगातला पहिला बॉडी गॅमा नाईफ विकसित केला.
बॉडी गॅमा नाईफ एक प्रकारची रेडिएशन थेरपी आहे.
ट्युमरवर उपचारासाठी त्याचा उपयोग होतो.
या शोधासाठी 2005 साली त्यांना राष्ट्रीय पुरस्कार मिळाला होता.
त्यांचे विद्यार्थी त्यांना 'मेडिकल मॅडमॅन' म्हणायचे.
कारण ते कधीच कशापुढेच हार मानत नव्हते.
15 फेब्रुवारी रोजी प्रा. दुआन झेंगचेंग यांचा मृत्यू झाला.
वुहानचे रहिवासी असलेले क्यू जून गेल्यावर्षी प्रकाशझोतात आले.
72 वर्षांच्या या बॉडीबिल्डरचे फोटो सोशल मीडियावर आले आणि बघता बघता सगळीकडे क्यू जून यांच्या नावाची चर्चा सुरू झाली होती.
फिनिक्स न्यूजने दिलेल्या वृत्तानुसार क्यू जून नोकरीतून निवृत्त झाल्यानंतर बॉडी बिल्डिंगकडे वळले.
त्यासाठी त्यांनी जिम सुरू केली.
अनेक बॉडी बिल्डिंग स्पर्धांमध्ये त्यांनी सहभाग घेतला आहे.
ते रोज न चुकता जिम करायचे.
येत्या जूनमध्ये होणाऱ्या एका स्पर्धेची ते तयारी करत होते.
23 जानेवारी रोजी त्यांना कोव्हिड-19ची लक्षणं दिसू लागली.
त्यांना हॉस्पिटलमध्ये दाखल करण्यात आलं.
रक्ताचे नमुने तपासल्यावर त्यांना कोरोना विषाणूची बाधा झाल्याचं स्पष्ट झालं.
मात्र, 6 फेब्रुवारीपर्यंत त्यांनी या आजाराशी झुंज दिली.
6 फेब्रुवारी रोजी त्यांच्या मुलाने आप्तेष्टांचा संदेश पाठवला, "आयुष्यात कधीही आजारी न पडलेले माझे वडील या संकटातून वाचू शकले नाही.
रायगड जिल्ह्यासाठी करोनाची दुसरी लाट जास्त व्यापक ठरली आहे.
मात्र पहिल्या लाटेच्या तुलनेत दुसऱ्या लाटेत मृत्यूचे प्रमाण तुलनेत कमी आहे ही एक दिलासादायक बाब आहे.
जिल्ह्यात एप्रिल २० ते फेब्रुवारी २१ या कालावधीत जिल्ह्यात करोनाची पहिली लाट आली होती.
यात ३ लाख ५० हजार २१४ जणांची करोना चाचणी करण्यात आली होती.
यादरम्यान ६३ हजार ९०२ जणांना करोनाची लागण झाली होती.
यातील १ हजार ७१० जणांचा मृत्यू झाला होता.
हा मृत्यू दर २.६७ टक्के इतका होता.
पहिल्या लाटेत करोनाचा संसर्ग होण्याचे प्रमाण तुलनेत कमी होते.
पण मृत्यूदर जास्त होता.
मार्च २१ पासून जिल्ह्यात करोनाच्या दुसऱ्या लाटेला सुरवात झाली.
यात रुग्णांना करोना लागण होण्याचा वेग खूप जास्त होता.
मार्च २१ ते मे २१ अखेर जिल्ह्यात ३ लाख ८७ हजार २५३ जणांची करोना चाचणी करण्यात आली.
यातील ६७ हजार ९३२ जणांना करोनाची लागण झाल्याचे निष्पन्न झाले.
यातील १ हजार ४४४ जणांचा मृत्यू झाला.
दुसऱ्या लाटेतील मृत्यूदर २.१२ टक्के इवढा होता.
म्हणजेच पहिल्या लाटेच्या तुलनेत रायगड जिल्ह्यात दुसरी लाट ही जास्तव्यापक होती.
मात्र मृत्यूदर कमी होता.
पहिल्या लाटेत जिल्ह्यात ९ सप्टेंबरला सर्वाधिक ९६३ रुग्ण आढळले होते.
तर दुसऱ्या लाटेत २१ एप्रिल रोजी सर्वाधिक १ हजार ६५१ रुग्ण आढळले होते.
यावरून दुसऱ्या लाटेत संसर्गाचे प्रमाण किता जास्त होते याचा अंदाजयेऊ शकतो.
पहिल्या लाटेत पनवेल महानगर पालिका आणि त्यालगतच्या परिसराला करोनाचा सर्वाधिक तडाखा बसला होता.
तर दुसऱ्या लाटेत या परीसरातील रुग्णवाढीचे प्रमाण तुलनेत कमी होते.
दुसऱ्या लाटेत अलिबाग, पेण, खालापूर, कर्जत, रोहा, माणगाव आणि महाड तालुक्यात संसर्गाचे प्रमाण अधिक असल्याचे दिसून येत आहे.
अलिबाग तालुक्याला करोनाच्या दुसऱ्या लाटेचा जास्त फटका बसल्याचे दिसून येत आहे.
ज्या विभागात पहिली लाट जास्त तीव्र होती.
तिथे दुसऱ्या लाटेचा प्रभाव तुलनेत कमी होता.
आतासप्टेंबर २१ च्या आसपास करोनाची तिसरी लाट येण्याची शक्यता वर्तवली जात आहे.
पहिल्या दोन लाटांचा परीणाम आणि प्रादुर्भाव लक्षात घेतला तर दक्षिण रायगडात या तिसऱ्या लाटेचा जास्त फटका बसण्याची शक्यता नाकारता येत नाही.
त्यामुळे ग्रामीणभागात आरोग्य सुविधा बळकट करणे आणि लसीकरणाची व्यापकता वाढवणे गरजेचे आहे.
“जिल्ह्यातील आरोग्य सुविधा वाढविण्यावर भर दिला जात आहे.
प्राथमिक आरोग्य केंद्र, उपकेंद्र यांच्यासाठी जागा हस्तांतरीत केल्या जात आहेत.
जिल्हा रुग्णालय,उपजिल्हा रुग्णालय आणि ग्रामिण रुग्णालयात ऑक्सिजन बेडची संख्या वाढविण्यात येत आहे.
ग्रामिण भागात लसीकरणाचा वेग वाढविण्यासाठी प्रयत्न सुरु आहेत.
सामाजिक संस्थांची यासाठी मदत घेतली जात आहे,”अशी माहिती रायगडच्या जिल्हाधिकारी निधी चौधरी यांनी दिली आहे.
करोनावर उपचार घेऊन पूर्ण बरा झालेल्या युवकाला त्याचा करोनाने मृत्यू झाल्याचा फोन आल्याने तरुणासह कुटुंबीयांना धक्काच बसला.
साताऱ्यातील फलटण शहरात ही घटना घडली आहे.
सिद्धांत मिलिंद भोसले (वय २०) असं या तरुणाचं नाव असून फलटण शहरातील मंगळवार पेठेत तो राहतो.
गेल्या महिन्यात त्याची करोना टेस्ट पॉझिटिव्ह आली होती. 
त्याने खासगी रुग्णालयात उपचारही घेतले.
त्यानंतर गेल्या महिन्याभरापासून तो ठणठणीत आहे.
सिद्धांत घरीच असताना त्याच्या मोबाइलवर फोन आला. 
त्याने फोन घेतला असता पलीकडून बोलणाऱ्या महिला कर्मचाऱ्याने सिद्धांतचे कोविडने निधन झाल्याची बातमी कळवली. 
हे ऐकून सिद्धांतला काही सुचेना. त्याने ‘हे बघ काय सांगताहेत’असे म्हणत आई सपना भोसले यांना फोन दिला. 
त्यांनाही तोच निरोप देण्यात आला. 
आपला मुलगा समोर असताना हे काय अभद्र निरोप देत आहेत, असे म्हणत त्याच्या आईने थेट सरकारी रुग्णालय गाठले. 
त्यानंतर तेथील आरोग्य कर्मचा-यांनी आम्हाला आलेल्या यादीप्रमाणे निरोप देण्याचे काम केले आहे, असे सांगत हात वर केले. 
पण यामुळे भोसले कुटुंबाला मात्र मोठा धक्का बसला आहे.
जिवंत मुलाला मृत घोषित करण्याच्या या प्रकारामुळे भोसले कुटुंबीयांना मनस्ताप सहन करावा लागत आहे.
या सर्व प्रकाराची चौकशी व्हावी, अशी मागणी सिद्धांतच्या आईने‘लोकसत्ता शी बोलताना केली.
साताऱ्यातील सामाजिक कार्यकर्ते महारुद्र तिकुंडे यांनी या प्रकारावर प्रकाश टाकला. 
‘लोकसत्ता शी बोलताना ते म्हणाले, जिवंत व्यक्तीला मृत घोषित करून सातारा जिल्हा आरोग्य यंत्रणेने मोठा धक्का दिला आहे. 
आजपर्यंत साडेतीन हजारांहून अधिक लोकांचे करोनाने मृत्यू झाले आहेत. 
यामागे नेमकं काय गौडबंगाल आहे. 
याचा जिल्हा प्रशासनांने पर्दाफाश करावा, अशी मागणीही तिकुंडे यांनी केली.
मृत व्यक्तीचे नाव असणारी यादी आम्हाला साताऱ्यातून आली. 
यादीत नाव आणि माहिती दिसल्यामुळे आमच्याकडून संबंधितांना फोन गेला.
यामध्ये नेमकं काय झालं याबाबत वरिष्ठांना कळवण्यात येईल, असे फलटणच्या नागरी आरोग्य केंद्राच्या वैद्यकीय अधिकारी शितल सोनवलकर यांनी स्पष्ट केलं आहे.
देशात भयावह परिस्थिती निर्माण करणारी करोनाची दुसरी लाट ओसरू लागली आहे.
फेब्रवारीमध्ये देशात करोनाच्या दुसऱ्या लाटेनं डोकं वर काढलं होतं.
त्यानंतर रुग्णसंख्येचा विस्फोटच झाला.
दुसऱ्या लाटेत जगात दैनंदिन उच्चांकी रुग्णसंख्या भारतात नोंदवली गेली.
करोनाचा उद्रेक झाल्यानं रुग्ण आणि नातेवाईकांची उपचारासाठी प्रचंड फरफट झाली.
मात्र, आता दुसरी लाटेची तीव्रता कमी होत असून, गेल्या २४ तासांतील करोनाची आकडेवारी दिलासा देणारी आहे.
देशातील करोना परिस्थितीबद्दलची दैनंदिन आकडेवारी केंद्रीय आरोग्य मंत्रालयाकडून प्रसिद्ध करण्यात येते.
देशातील गेल्या २४ तासांतील आकडेवारी दिलासादायक आहे.
देशात काल दिवसभरात (८ जून) ९२ हजार ५९६ नवीन करोना रुग्ण आढळून आले आहेत.
तर याच कालावधीत एक लाख ६२ हजार ६६४ रुग्ण करोनातून बरे होऊन घरी परतले आहेत.
मृतांची संख्याही दिवसेंदिवस कमी होत असून, गेल्या २४ तासांत देशात दोन हजार २१९ रुग्णांचा करोनामुळे मृत्यू झाला आहे.
मागील एका महिन्यामध्ये देशामधील सक्रीय करोना रुग्णांची संख्या ६२ टक्क्यांनी कमी झालीय.
त्यामुळेच आरोग्य व्यवस्थेवर, डॉक्टर्स आणि आरोग्य कर्मचाऱ्यांवर वाढत्या रुग्णसंख्येमुळे आलेला ताणही कमी झाला आहे.
सर्वाधिक सक्रीय रुग्णसंख्या भारतामध्ये ९ मे २०२१ रोजी होती.
९ मे रोजी देशात करोनाचे ३७ लाख ४५ हजार सक्रीय रुग्ण होते.
मात्र त्यानंतर सातत्याने रुग्णसंख्या कमी होत असून रविवारी (६ जून २०२१ रोजी) हीच रुग्णसंख्या १४ लाखांपर्यंत खाली आलीय.
सध्या देशातील सक्रीय करोना रुग्णांची संख्या कमी झाली असली तरी पहिल्या लाटेदरम्यान सर्वोच्च रुग्णसंख्येपेक्षा ही आकडेवारी ४० टक्क्यांनी अधिक आहे.
मात्र ज्या वेगाने सध्या रुग्णसंख्या कमी होत आहे ते पाहता पुढील आठवड्याभरामध्ये पहिल्या लाटेच्या सर्वोच्च रुग्णसंख्येच्या खाली ही आकडेवारी जाईल असं चित्र दिसत आहे.
भारतामधील एकूण रुग्णसंख्येमध्ये पाच राज्यांचा वाटा सर्वाधिक म्हणजेच ७० टक्क्यांपर्यंत आहे.
सर्वाधिक सक्रीय रुग्ण असणाऱ्या या राज्यांमध्ये महाराष्ट्र, तामिळनाडू, कर्नाटक, केरळ आणि आंध्र प्रदेशचा समावेश आहे.
या पाच राज्यांमध्येच देशातील १४ लाखांपैकी ७० टक्क्यांहून अधिक रुग्ण आहेत.
या प्रत्येक राज्यात एक लाखांहून अधिक सक्रीय रुग्ण आहेत.
कर्नाटक आणि तामिळनाडूमध्ये तर सक्रीय रुग्णसंख्येचा आकडा हा अडीच लाखांहून अधिक आहे.
मात्र यामधील सामाधानकारक बाब म्हणजे या पाचही राज्यांबरोबरच देशामध्येही सक्रीय रुग्णसंख्या झपाट्याने कमी होत आहे.
सध्या देशातील चार राज्यांमध्ये करोना रुग्णसंख्या वाढताना दिसत आहे.
ही सर्व राज्यं ईशान्य भारतामधील असून त्यामध्ये मणिपूर, मिझोरम, नागालँण्ड आणि सिक्कीमचा समावेश आहे.
ही राज्ये आकाराने छोटी असल्याने येथील रुग्णसंख्येची वाढही मोठ्या राज्यांच्या तुलनेत फारच कमी आहे.
असं असलं तरी येथील लोकसंख्येच्या दृष्टीने ही वाढ चिंताजनक असल्याचं सांगितलं जात आहे.
मागील आठवड्याभरामध्ये मिझोरम आणि सिक्कीममध्ये सक्रीय रुग्णसंख्या ३०० ने तर मणिपूरमध्ये जवळजवळ २५० ने वाढलीय.
ही चार राज्ये वगळता इतर ठिकाणी परिस्थितीमध्ये वेगाने सुधारणा होत आहे.
देशात सर्वाधिक लोकसंख्या असणाऱ्या उत्तर प्रदेशमध्ये सक्रीय रुग्णांची संख्या १८ हजार इतकी असून बिहारमध्ये सक्रीय रुग्णसंख्या १० हजारांखाली आहे.
सध्या उत्तराखंड, छत्तीसगड, आसाम आणि पंजाब सारख्या छोट्या राज्यांमध्ये सक्रीय रुग्णसंख्या अधिक असल्याचे दिसून येत आहे.
दिल्लीमध्ये सक्रीय रुग्णांची संख्या सहा हजारांच्या खाली आहे.
देशातील सध्या आणखीन एक सकारात्मक बाब म्हणजे पॉझिटिव्हीटी दरामध्ये होणारी घसरण.
आठवड्याभराचा किंवा सध्याचा (७ जून २०२१ पर्यंतचा) पॉझिटिव्हिटी रेट हा पाच टक्क्यांपर्यंत आहे.
काही आठवड्यांपूर्वी हा दर २३ टक्क्यांपर्यंत होता.
विषाणूचा संसर्ग किती वेगाने होते हे तपासण्यासाठी पॉझिटिव्हिटी रेटचा वापर केला जातो.
सोप्या भाषेत सांगायचं झालं दर शंभर व्यक्तींची चाचणी केल्यानंतर पाच पॉझिटिव्ह रुग्ण आढळून येत आहेत.
आधी हा आकडा १०० मागे २३ इतका होता.
करोना संसर्गाचा वेग किती आहे हे सांगण्याचं काम पॉझिटीव्हिटी रेट करतो.
मे महिन्यामध्ये शेवटचा आठवडा वगळल्यास सतत्याने पॉझिटिव्हिटी रेटमध्ये वाढ होत असल्याचं दिसून आलं.
मागील आठवड्यापेक्षा या आठवड्यामध्ये पॉझिटिव्हिटी रेटमध्ये बरीच सुधारणा झाल्याचं दिसून येत आहे.
एकूण केलेल्या चाचण्यांच्या प्रमाणात किती जण बाधित आहेत याच्या प्रमाणावर हा पॉझिटिव्हिटी रेट अवलंबून असतो.
मागील एका आठवड्यामध्ये पॉझिटिव्हिटी रेट कमी होण्यामागील कारण म्हणजे एकूण चाचण्यांच्या संख्येमध्ये होणारा गोंधळ कमी करण्यात आलेलं यश.
जून १ ते जून ६ दरम्यान इंडियन मेडिकल रिसर्चने एकूण चाचण्यांच्या संख्येमध्ये ७५ लाख चाचण्यांची भर घातली आहे.
राज्य सरकारांकडून आलेल्या माहितीच्या आधारे ही भर घालण्यात आलीय मात्र याचा केंद्राकडे असणाऱ्या माहितीमध्ये समा वेश करण्यात आला नाही.
मागील बऱ्याच काळापासून राज्यांमध्ये होणाऱ्या चाचण्या आणि आयसीएमआरकडून देण्यात येणाऱ्या आकडेवारीमध्ये तफावत होती.
आयसीएमआरकडून देण्यात येणाऱ्या माहितीपेक्षा राज्यांकडून देण्यात येणाऱ्या माहितीमध्ये तीन ते चार लाख चाचण्या अधिक झाल्याचं दिसून यायचं.
मागील आठवड्यामध्ये ही तफावत कमी करण्यासंदर्भातील निर्णय घेण्यात आला.
मोठ्या संख्येने चाचण्यांची दखल घेत ती संख्या आयसीएमआरने सरकारी माहितीमध्ये समाविष्ट केल्याने पॉझिटिव्हिटी दरामध्ये मोठी घसरण झाली.
खास करुन मागील आठवड्याभरामध्ये हा दर झापाट्याने खाली आलाय.
पुढील आठवड्यामध्ये यामध्ये वाढ होण्याची शक्यता मीच आहे.
आता आय़सीएमआरने आधी केलेल्या चाचण्यांची संख्या सध्याच्या माहितीमध्ये समाविष्ट करुन घेतली जाणार नसल्याचं स्पष्ट करत ७५ लाख चाचण्यांची दखल घेतलीय.
रविवारी लसीकरणाच्या संख्येमध्येही मोठी घट पहायला मिळाली.
रविवारी १४ लाख ६४ हजार जणांना लसींचे डोस देण्यात आले.
मागील आठवड्यात दिवसाला सरकारी ३० लाखांच्या आसपास डोस दिले जात असल्याने रविवारची ही संख्या खूपच कमी आहे.
करोना प्रतिबंधक लसीकरणाची संख्या रविवारी कमी झाली असली तरी तीन आठवड्यांपूर्वी दिवसाला देण्यात येणाऱ्या लसींच्या संख्येपेक्षा ही संख्या दुप्पट आहे ही समाधानकारक बाब असल्याचं म्हणता येईल.
करोनाच्या तिसऱ्या लाटेत लहान मुलं सर्वात जास्त प्रभावित होतील असं सांगितलं जात आहे.
दरम्यान एम्सचे संचालक डॉक्टर रणदीप गुलेरिया यांनी करोनाच्या पुढील लाटेत लहान मुलं संक्रमित होतील अशी माहिती देणारा भारतात किंवा आंतरराष्ट्रीय स्तरावर कोणताही डेटा उपलब्ध नसल्याचं म्हटलं आहे.
करोना स्थितीसंबंधी माहिती देण्यासाठी आयोजित संयुक्त पत्रकार परिषदेत बोलताना त्यांनी करोना लाटेमुळे लहान मुलांना अनेक गंभीर आजार होणार असल्याची माहिती चुकीची असल्याचं सांगितलं.
“देशात किंवा आंतरराष्ट्रीय स्तरावर असा कोणताही डेटा उपलब्ध नाही ज्यामध्ये करोना लाटेत मुलं गंभीर संक्रमित होणार असल्याचं सांगण्यात आलं आहे,”अशी माहिती रणदीप गुलेरिया यांनी यावेळी दिली.
“देशात करोनाच्या दुसऱ्या लाटेत संक्रमित होऊन रुग्णालयात दाखल झालेल्यांपैकी ६० ते ७० टक्के मुलांना इतर आजार किंवा कमी प्रतिकारशक्ती होती.
गंभीर लक्षणं नसणार निरोगी मुलं रुग्णालयात दाखल न होताही बरी झाली आहेत,”असं यावेळी त्यांनी सांगितलं.
“लोकसंख्या जास्त असली की एकाहून जास्त लाटा येत असतात.
जेव्हा लोकसंख्येचा एक मोठा भाग संसर्गाविरूद्ध रोग प्रतिकारशक्ती प्राप्त करतो, तेव्हा संसर्गावर नियंत्रण येतं आणि संसर्ग हंगामी होतो.
स्वाईन फ्ल्यूप्रमाणे जो सामान्यत: पावसाळ्यात किंवा हिवाळ्यामध्ये पसरतो.
विषाणूंमध्ये बदल होत असल्याने लाटा येत असतात.
नवीन उत्परिवर्तन जास्त संसर्गजन्य झाल्यामुळे विषाणूचा प्रसार होण्याची शक्यता जास्त आहे,”अशी माहिती यावेळी त्यांनी दिली.
यावेळी त्यांनी करोनाच्या नियमांचं काटेकोरपणे पालन झालं पाहिजे असं सांगितलं.
“रुग्णसंख्येत वाढ झाली की लोकांमध्ये भीती निर्माण होते आणि त्यांच्या वागणुकीतही बदल होतो.
ते करोनाच्या नियमांचं काटेकोरपणे पालन करतात आणि कोणत्याही औषधांविना साखळी तोडण्यास मदत मिळते.
पण जेव्हा अनलॉक होतं तेव्हा लोकांना आता संसर्ग होणार नाही असं वाटतं आणि नियमांकडे दुर्लक्ष केलं जातं.
यामुळे पुन्हा एकदा संसर्गाचा फैलाव होतो आणि याचं रुपांतर लाटेत होतं,”असं त्यांनी सांगितलं आहे.
“जास्तीत जास्त लोकांचं लसीकरण झाल्यास किंवा लोकांमध्ये संसर्गाविरोधात नैसर्गिक प्रतिकारशक्ती निर्माण झाल्यास या लाटा रोखल्या जाऊ शकतात.
मात्र सध्या करोनाच्या नियमांचं कडक पालन करणं महत्वाचा मार्ग आहे,”असं ते म्हणाले आहेत.
शिवसेनेचे नेते आणि महाराष्ट्राचे पर्यटनमंत्री आदित्य ठाकरेंनी करोनाचा प्रादुर्भाव, अनलॉक, लसीकरण, करोनाची तिसरी लाट अनेक विषयांवर मंगळवारी एका मुलाखतीमध्ये भाष्य केलं.
राज्यामध्ये शिवसेनेच्या नेतृत्वाखाली सत्तेत असणाऱ्या महाविकास आघाडी सरकारसंदर्भातही आदित्य यांनी भाष्य केलं आहे.
राज्यातील अनलॉकसंदर्भात बोलताना सर्व जिल्ह्यांचे पाच पद्धतीने वर्गीकरण करुन अनलॉक टप्प्याटप्प्यात होणार असल्याचं आदित्य यांनी स्पष्ट केलंय.
महाराष्ट्रामध्ये अनलॉक अंतर्गत अनेक शहरांमध्ये सोमवारपासून सूट देण्यात आलीय.
मात्र दुसऱ्या लाटेचा प्रभाव कमी झाला असला तरी तिसऱ्या लाटेचा धोका व्यक्त केला जात आहे.
याचसंदर्भात एबीपी न्यूजला दिलेल्या मुलाखतीमध्ये प्रश्न विचारण्यात आला असता आदित्य यांनी करोना संपलाय असं आपण मानता कामा नये, अशी प्रतिक्रिया दिलीय.
सध्या दुसरी लाट पूर्णपणे ओसरलेली नाही केवळ रुग्णांचे आकडे कमी झाले आहेत.
आपल्याला करोनाविरुद्धचा संघर्ष पुढील काही काळ कायम ठेवावा लागणार आहे.
मात्र हा संघर्ष करताना आर्थिक उलाढाल आणि व्यवहारही सुरु राहिले पाहिजेत.
त्यामुळेच अनलॉकदरम्यान लोकांनी मास्क घालणं, सोशल डिस्टन्सिंगचा अवलंब करणं, हात धुणे यासारख्या गोष्टींची काळजी घेतली पाहिजे, या साध्या साध्या गोष्टीच आपल्याला तिसऱ्या लाटेपासून दूर ठेवतील, असं आदित्य यांनी सांगितलं.
करोनाच्या तिसऱ्या लाटेसंदर्भात बोलताना अदित्य यांनी तीन मुद्दे उपस्थित केले.
“कॉर्परेट रिस्पॉन्स मेडिकल रिस्पॉन्स आणि सिव्हिक रिस्पॉन्सवर भर दिला जाणार आहे.
मेडिकल रिस्पॉन्स अंतर्गत आम्ही महाराष्ट्रातील रुग्णालयांमध्ये बेड्सची संख्या वाढवत आहोत.
औषधे अधिक प्रमाणात उपलब्ध करुन देत आहोत.
टास्क फोर्सच्या सल्ल्यानुसार आम्ही काम करत आहोत,”असं आदित्य म्हणाले.
लहान मुलांवर तिसऱ्या लाटेचा परिणाम होण्याची भीती असल्याने मुलांसाठीही आम्ही खास व्यवस्था केल्याचं आदित्य म्हणालेत.
कॉर्परेट रिस्पॉन्समध्ये सीएसआरचा समावेश आहे.
याच सीएसआरअंतर्गत कंपन्यांनी राज्य आणि देशाला मदत केली होती.
कार्यालये, कारखाने अशा अनेक ठिकाणी आम्ही करोनाबाधितांच्या संख्येवर लक्ष ठेऊन आहोत.
एखादा करोना पॉझिटिव्ह आढळला तर त्याला आयसोलेट करुन इतरांना क्वारंटाइन करुन कार्यालयाचं काम सुरु राहील यासाठी प्रयत्न केले जात आहेत.
सिव्हिक रिस्पॉन्समध्ये आम्ही लॉकडाउन आणि अनलॉकवर लक्ष केंद्रीत करणार आहोत, असं आदित्य म्हणाले.
ग्रामीण भागांमध्ये लसीकरणासंदर्भात असलेल्या भीतीसंदर्भात बोलताना आदित्य यांनी आमचे अधिकारी जास्तीत जास्त लोकांचे लसीकरण करण्याचा प्रयत्न करत आहेत.
जास्तीत जास्त लोकांनी लसीकरण करुन घ्यावे यासाठी आमचे प्रयत्न सुरु आहेत, असं आदित्य यांनी स्पष्ट केलं.
लोकल ट्रेन सुरु करण्यासंदर्भात विचारण्यात आलेल्या प्रश्नावर आदित्य यांनी आमच्या मेडिकल टास्क फोर्सला जेव्हा वाटेल की हा ट्रेन सुरु करण्याचा योग्य वेळ आहे त्यावेळी ही सेवा सुरु केली जाईल.
जास्तीत जास्त जणांचे प्रमाण वाचवण्याला आमचं प्राधान्य असल्याचं आदित्य यांनी सांगितलं आहे.
मुंबईत मंगळवारी सात रुग्णांचा करोनामुळे मृत्यू झाला.
करोनाच्या दुसऱ्या लाटेचा फटका बसल्यानंतर तब्बल अडीच महिन्यांनी मुंबईत एक अंकी मृत्यूंची नोंद झाली आहे.
याआधी २० मार्चला मुंबईत सात रुग्णांच्या मृत्यूची नोंद झाली होती.
मुंबईत आतापर्यंत १५ हजार जणांना करोनामुळे आपला जीव गमावला आहे.
दरम्यान करोनाच्या दुसऱ्या लाटेत मृत्यूची संख्या कमी झाल्याने मुंबईकरांना दिलासा मिळाला आहे.
मुंबईत दैनंदिन रुग्णसंख्या ९०० ते १००० वरुन घटली असून मंगळवारी ६८२ नव्या रुग्णांची नोंद झाली.
मुंबईत सध्या अॅक्टिव्ह रुग्णसंख्या १५ हजारांपेक्षा जास्त असून पॉझिटिव्हीटी रेट तीन टक्क्यांपेक्षा कमी आहे.
दैनंदिन रुग्णसंख्येची रोज रिअल टाइममध्ये अपडेट करणारं मुंबई एकमेव शहर आहे.
अधिकाऱ्यांनी दिलेल्या माहितीनुसार, पुणे आणि नागपूरसारखी शहरं एप्रिल आणि मे मध्ये झालेल्या मृत्यूंची नोंद सध्या देत आहेत.
मंगळवारी पुण्यात ३७ तर नागपुरात १८ रुग्णांच्या मृत्यूची नोंद झाली.
“मुंबईतील संपूर्ण व्यवस्थेचं विकेंद्रीकरण करण्यात आलेलं असून प्रत्येक प्रभाग त्यांच्याकडील रुग्णसंख्या आणि मृत्यूची माहिती देत आहे.
यामुळे मुंबई योग्य पद्धतीने झालेल्या मृत्यूंची माहिती देऊ शकत आहे, यामुळे सर्व रेकॉर्ड एकत्र करण्याचा मुंबई पालिकेच्या मुख्यालयावरील बोजा कमी झाला आहे,”असं अधिकाऱ्याने सांगितलं आहे.
मुंबईत एकूण बाधितांची संख्या ७ लाख १३ हजारांपुढे गेली आहे.
करोना मृतांची एकूण संख्या १५ हजार ७३ झाली आहे.
एका दिवसात ७५१ रुग्ण बरे झाल्यामुळे आतापर्यंत ६ लाख ८० हजारांहून अधिक म्हणजेच ९५ टक्के रुग्ण करोनामुक्त झाले आहेत.
सध्या १५ हजार ७०१ उपचाराधीन रुग्ण आहेत.
मंगळवारी २६ हजार ९९२ चाचण्या करण्यात आल्या होत्या.
त्यापैकी अडीच टक्के नागरिक बाधित आढळले.
मुंबईतील रुग्णवाढीचा दर ०.१२ टक्क्यांपर्यंत खाली आला आहे.
रुग्ण दुपटीचा कालावधीही ५४३ दिवसांवर पोहोचला आहे.
मुंबईतील रुग्णसंख्या बुधवारी आणखी कमी झाली असून ६७३ नव्या रुग्णांची नोंद झाली. 
दैनंदिन मृतांची संख्याही कमी झाली असून ७ रुग्णांच्या मृत्यूची नोंद झाली. 
मंगळवारी २६ हजारांहून अधिक चाचण्या करण्यात आल्या असून बाधितांचे प्रमाण अडीच टक्के आहे. 
ठाणे जिल्ह्य़ात मंगळवारी ३९४ करोना रुग्ण आढळून आले. 
तर ३६ जणांचा मृत्यू झाला. दररोजच्या तुलनेत गेल्या तीन महिन्यांतील रुग्णसंख्येची ही सर्वाधिक घट आहे.
जिल्ह्य़ात आढळून आलेल्या ३९४ करोना रुग्णांपैकी कल्याण-डोंबिवलीत १०२, ठाणे ९५, मिरा भाईंदर ५८, ठाणे ग्रामीण ४९, नवी मुंबई ४७, अंबरनाथ १६, भिवंडी ११, बदलापूर नऊ  आणि उल्हासनगरमध्ये सात रुग्ण आढळून आले.
तर कल्याण डोंबिवलीत १८, ठाणे ग्रामीण आठ, नवी मुंबई चार, मिरा भाईंदर दोन, ठाणे दोन, उल्हासनगर एक आणि भिवंडीतील एकाचा मृत्यू झाला.
करोनाच्या तिसऱ्या लाटेत लहान मुलांच्या आरोग्याला धोका असल्याची शक्यता वर्तवली जात असल्यामुळे पालिकेने लहान मुलांसाठी जीवरक्षक प्रणालीची खरेदी करण्याचे ठरवले आहे.
प्रत्येक (व्हेंटिलेटर) जीवरक्षक प्रणालीसाठी महानगरपालिका २९ लाख ३९ हजार रुपये खर्च करणार असून ३३ जीवरक्षक प्रणालीसाठी महानगरपालिके ला ८ कोटी ३५ लाख रुपयांचा खर्च येणार आहे.
टाळेबंदी शिथिल होत असताना पालिकेने दुसऱ्या बाजूला तिसऱ्या लाटेची तयारी सुरू केली आहे.
करोना भव्य उपचार केंद्रातील काही खाटा लहान मुलांसाठी राखीव ठेवल्या जात आहेत.
तसेच लहान मुलांसाठीचे कक्ष तयार केले जात आहेत.
त्याचबरोबर पालिकेने आता लहान मुलांसाठी कृत्रिम श्वसन उपकरणे घेण्याचेही ठरवले आहे.
मुंबईत सध्या करोना रुग्णांसाठी १ हजार ४८० जीवरक्षक प्रणाली सर्वांसाठी उपलब्ध आहेत.
दुसऱ्या लाटेत जीवरक्षक प्रणालींची (व्हेंटिलेटर) गरज वाढल्याने पालिकेने जीवरक्षक प्रणालींची संख्या वाढविण्याचा निर्णय घेतला आहे.
त्यातच तिसरी लाट बालकांसाठी घातक ठरण्याची शक्यता आहे.
त्यामुळे पालिकेने बालकांसाठी स्वतंत्र कोविड केंद्र बनविण्याबरोबरच जीवरक्षक प्रणालींची संख्या वाढविण्याचा निर्णय घेतला आहे.
पालिकेने ग्णालयासाठी ३३ ‘पेडियाट्रिक कम निओनॅटल व्हेंटिलेटर‘ खरेदी करण्याचे ठरवले आहे.
याबाबतचा खरेदीचा प्रस्ताव बुधवारी होणाऱ्या स्थायी समितीच्या पटलावर मांडण्यात आला आहे.
उपकरणांच्या खरेदीबरोबरच देखभालीचाही खर्च यात समाविष्ट करण्यात आला आहे.
महानगरपालिकेने प्रत्येक मशीनसाठी २८ लाख १० हजार रुपये या दराने अंदाजपत्रक तयार केले होते.
मात्र, पात्र ठरलेल्या पुरवठादाराने ३० लाख ५१ हजार रुपये दराने यंत्रणा पुरविण्याची तयारी दाखवली होती.
त्यामुळे पालिकेने या पुरवठादाराबरोबर वाटाघाटी केल्यावर २९ लाख ३९ हजार रुपयांत ही यंत्रणा पुरविण्याची तयारी दाखवली आहे.
वसई-विरार शहरातील करोना नियंत्रणात असला तरी प्रशासनाने गाफिल न राहता संभाव्य तिसऱ्या लाटेचा सामना करण्याची तयारी सुरू केली असून त्यासाठी त्रिसूत्री उपाययोजना सुरू आहे.
खाट आणि रुग्णालयांमध्ये वाढ, बालकांच्या रुग्णालयाची निर्मिती आणि स्वत:ची प्राणवायू निर्मिती अशी ही त्रिसूत्री योजना आहे.
विशेष म्हणजे अमेरिका आणि चीनमधून आरोग्याची यंत्रसामुग्री खरेदी केली जात आहे.
मार्च महिन्यात करोनाच्या दुसऱ्या लाटेला प्रारंभ झाला आणि अवघ्या काही दिवसात करोनाने शहरात हाहाकार उडवला होता.
एप्रिल आणि जून महिन्यात हजारो लोकांना करोनाची लागण झाली आणि शेकडो लोकांचे बळी गेले.
गाफील राहिल्याने साधनसामुग्री, प्राणवायू, औषधांची कमतरता यामुळे अनेकांना प्राण गमवावा लागला होता.
आता करोनाचा आलेख खालावत असून दुसरी लाट आटोक्यात येत आहे.
परंतु त्याचबरोबर करोनाची तिसरी लाट येण्याची शक्यता वर्तविण्यात येत आहे.
त्यामुळे प्रशासनाने गाफिल न राहता तिसऱ्या लाटेचा मुकाबला करण्यासाठी जय्यत तयारी सुरू केली आहे.
त्यासाठी त्रिसूत्री योजना तयार केली आहे.
पालिकेची सध्या महापालिकेच्या रुग्णालयात लागणारा प्राणवायू हा बाहेरील राज्यातून  मागविला जातो.
मात्र इतक्या लांबून प्राणवायू मागविण्यासाठी मोठ्या अडचणी येत असल्याने पालिकेने स्वत:च प्राणवायू निर्मिती प्रकल्प उभारण्याचा निर्णय घेतला आहे.
पालिकेच्या पाचही करोना उपचार केंद्रात  ५ प्राणवायू निर्मिती प्रकल्प तयार करण्यात येणार असल्याचे पालिका आयुक्त गंगाथरन डी. यांनी सांगितले.
विशेष म्हणजे यातून पालिकेला ५ मॅट्रीक टन प्राणवायू दिवसाला मिळणार आहे.
याशिवाय पालिकेने ३०० ऑक्सिजन काँसंट्रेटर यंत्रे खरेदी कण्याचा निर्णय घेतला आहे.
एकूण ४ वेगवेगळ्या कंपन्यांना हे कंत्राट देण्यात आले आहे.
अमेरिका, चीन आणि जर्मनी आदी देशांमधून हे ऑक्सीजन कॉंसंट्रेटर मागविण्यात येत आहे.
यासाठी पाचही करोना उपचार केंद्रात प्रत्येकी एक असा एकूण ५ ऑक्सिजन निर्मिती प्रकल्प तयार करण्यात येणार.
यासाठी साडेसहा कोटी रुपयांचा खर्च येणार आहे.
करोना रुग्णांसाठी पालिकेने खास कार्डियॅक रुग्णवाहिका आणण्याचा निर्णय घेतला आहे.
आरोग्य विभाग अधिक बळकट करण्यासाठी आरोग्य कर्मचाऱ्यांची भरती करण्यात येत आहे.
सध्या पालिकेचे वसईतील वरुण इंडस्ट्री येथे करोना केंद्र आहे तर विरारच्या चंदनासार येथे करोना रुग्णालय आहे.
वरुण इंडस्ट्रीमध्ये सध्या प्राणवायूच्या २०० आणि अतिदक्षता विभागाच्या १०० खाटा आहे.
त्यात वाढ करण्यात आली आहे.
या ठिकाणी प्राणवायूच्या १०० खाटा आणि अतिदक्षता विभागाच्या ५० खाटा वाढविण्यात येत आहे.
यामुळे करोनाची लाट आल्यास अधिकाधिक रुग्णांना या केंद्रात उपचार मिळू शकणार आहेत.
या शिवाय पालिकेने नालासोपारा येथील सुसज्ज मासळी बाजाराचे रूपांतर रुग्णालयात केले आहे.
या ठिकाणी अतिदक्षता विभाग आणि प्राणवायूच्या २०० खाटांचे रुग्णालय तयार करण्यात आले आहे.
करोनाच्या तिसऱ्या लाटेत लहान मुलांना लागण होण्याची शक्यता वर्तविण्यात येत आहे.
त्यामुळे पालिकेने विरारच्या बोळींज येथे खास लहान मुलांसाठी १०० खाटांचे रुग्णालय तयार केले आहे.
आम्ही संभाव्य तिसरी लाट रोखण्यासाठी जय्यत तयारी केली असून त्रिसूत्री उपाययोजना तयार केल्या आहेत.
याशिवाय ज्या गोष्टींची आवश्यकता लागेल त्याची तयारी करत आहोत.
शहरी भागाप्रमाणेच वसईच्या ग्रामीण भागातील करोनाचा प्रादुर्भाव कमी होऊ लागला आहे.
तर दुसरीकडे ग्रामीण भागात मृत्यू होणाऱ्या रुग्णांचे प्रमाणही कमी झाले आहे.
मे महिन्याच्या पहिल्या सात दिवसांत १९ जणांचा बळी गेला होता.
मात्र जून महिन्याची सुरुवात होताच पहिल्या सात दिवसांत एकही रुग्ण दगावला नसल्याने नागरिकांना मोठा दिलासा मिळाला आहे.
शहरी भागाप्रमाणेच ग्रामीण भागालाही करोनाची झळ बसली होती.
दिवसेंदिवस विविध ठिकाणच्या भागांतून रुग्ण आढळून येत असतानाच मृत्यू होण्याचे प्रमाणही वाढले होते.
एकापाठोपाठ एक असे रुग्ण दगावत असल्याने ग्रामीण भागाची चिंता अधिकच वाढली होती.
यात तर मे महिन्याच्या पहिल्याच आठवड्यात १९ जणांचा मृत्यू झाला होता.
त्या वेळी ग्रामीणमधील मृत्युदर हा ४.७३ टक्के इतका झाला होता.
ही परिस्थिती नियंत्रणात आणण्यासाठी पालघर जिल्ह्याचे जिल्हाधिकारी डॉ. माणिकराव गुरसळ यांनी तातडीने वसई ग्रामीणमधील आरोग्य केंद्रांना भेटी देत आरोग्य विभागाची बैठक घेतली होती.
ग्रामीणमधील मृत्युदर कमी करण्यासाठी योग्य उपचार पद्धती व आरोग्य मोहिमेवर भर देण्याच्या सूचना त्यांनी आरोग्य विभागाला केल्या होत्या.
तर जे काही खासगी दवाखाने चालविणारे डॉक्टर करोना संशयित व करोनाची लक्षणे असणारे रुग्णांवर परस्पर उपचार करीत असताना रुग्ण दगवल्यास त्यांच्यावरही कारवाई केली जाईल असा इशाराही त्यांनी दिला होता.
त्यानंतर आरोग्य विभागाने करोनाबाधित रुग्णांचा शोध घेऊन त्यावर उपचार  देण्यास सुरुवात केली होती.
मात्र  २० मे  नंतर हळूहळू रुग्णवाढीचा वेग कमी झाला तर मृत्यूचे होण्याच्या प्रमाणातही घट झाली.
२४ ते  ३० मे या दरम्यान फक्त २ रुग्ण दगावले होते.
त्या वेळी मृत्युदर ३.७६ टक्के इतका झाला होता.
त्यानंतर जून महिन्याची सुरुवात होताच पहिल्या आठवड्यात एकही रुग्ण दगावला नसल्याने मृत्युदर आणखीनच खाली असून ७ जूनपर्यंत ३.६४ टक्के एवढा झाला आहे.
आतापर्यंत ग्रामीणमध्ये २ हजार ५५४ इतके करोनाबाधित रुग्ण आढळून आले असून त्यापैकी ९३ रुग्ण दगावले आहेत.
तर १ हजार ९८४ रुग्णांनी करोनावर मात केली आहे.
अजूनही ४७७ रुग्णांवर उपचार सुरू आहेत.
पंतप्रधान नरेंद्र मोदींनी जाहीर केल्याप्रमाणे देशातील १८ ते ४४ या वयोगटासाठी देखील आता मोफत लसींचा पुरवठा केला जाणार असून त्यासाठी केंद्र सरकारच लसीचे डोस खरेदी करणार आहे.
यासाठी देशातील लस उत्पादकांकडून ७५ टक्के लसीचे डोस केंद्र सरकार खरेदी करणार असल्याचं जाहीर करण्यात आलं आहे.
त्यासोबतच उर्वरीत २५ टक्के लसी खासगी क्षेत्रात उलब्ध करून देण्याची परवानगी देण्यात आली आहे.
मात्र, आता खासगी क्षेत्रातील रुग्णालयांमध्ये देखील करोनाच्या लसींच्या कमाल किंमती किती असतील, हे केंद्र सरकारने निश्चित करून दिलं आहे.
त्यामुळे खासगी रुग्णालयांना देखील सरकारने ठरवून दिलेल्या दरांनाच लसीची विक्री करता येणार आहे.
केंद्र सरकारने मंगळवारी रात्री यासंदर्भात परिपत्रक काढलं असून त्यानुसार सिरम इन्स्टिट्युटतर्फे उत्पादित केली जाणारी कोविशिल्ड, भारत बायोटेकतर्फे तयार केली जाणारी कोवॅक्सिन आणि रशियाची स्पुटनिक व्ही या तिन्ही लसींचे दर निश्चित करण्यात आले आहेत.
केंद्र सरकारच्या घोषणेनुसार कोविशिल्ड लसीच्या एका डोससाठी खासगी रुग्णालयांना ७८० रुपये आकारता येणार आहेत.
भारत बायोटेकच्या कोवॅक्सिन लसीच्या डोससाठी १४१० रुपये आकारता येणार आहेत.
तर रशियाच्या स्पुटनिक व्ही लसीसाठी ११४५ रुपये आकारता येणार आहेत.
त्यामुळे लसीकरणाच्या नावाखाली रुग्णांची लूट करणाऱ्या रुग्णालयांना आता चाप बसणार आहे.
दरम्यान, लसींच्या किंमतींवर ५ टक्के जीएसटी लागू करण्यात आल्याचं या परिपत्रकात नमूद केलं आहे.
यानुसार, कोविशिल्ड लसीच्या प्रत्येक डोसवर ३० रुपये, कोवॅक्सिनच्या प्रत्येक डोसवर ६० रुपये तर स्पुटनिक व्ही लसीच्या डोसवर ४७ रुपये जीएसटी आकारण्यात येणार आहे.
दरम्यान, लसीच्या किंमतीवर लावण्यात येणाऱ्या सर्विस चार्जविषयी देखील केंद्र सरकारने परिपत्रकात नियम घालून दिला आहे.
यानुसार, लस उत्पादक कंपन्यांना लसीच्या प्रत्येक डोसवर लावण्यात येणारा सर्व्हिस चार्ज जास्तीत जास्त १५० रुपयांपर्यंत वाढवता येऊ शकतो.
तसेच, सर्व्हिस चार्जच्या दरांमध्ये बदल करायचा असल्यास त्याची आगाऊ सूचना द्यावी लागेल.
हे दर अटींप्रमाणेच आकारले जात आहेत किंवा नाहीत, यावर राज्य सरकारांनी नजर ठेवायची असल्याचं देखील केंद्र सरकारने स्पष्ट केलं आहे.
सोमवारी संध्याकाळी देशवासीयांशी संवाद साधताना पंतप्रधान नरेंद्र मोदी यांनी १८ ते ४४ वयोगटासाठी देखील मोफत लसीकरण करण्याची घोषणा केली.
तसेच, यासाठी केंद्र सरकारच लस खरेदी करून ती राज्य सरकारांना पुरवणार असून एकूण ७५ टक्के लसींचे डोस केंद्र सरकार तर २५ टक्के लसीचे डोस हे खासगी क्षेत्रामध्ये विक्री होतील अशी देखील घोषणा पंतप्रधानांनी केली होती.
त्यानुसार आता केंद्र सरकारने मोफत लसीकरणाची तयारी सुरू केली असून त्यासाठी लसीच्या तब्बल ७४ कोटी डोसची ऑर्डर केंद्र सरकारने दिली आहे.
यामध्ये कोविशिल्ड, कोवॅक्सिन आणि बायोलॉजिकल ई या तीन प्रकारच्या डोसचा समावेश आहे.
निती आयोगाचे आरोग्यविषयक सदस्य डॉ. व्ही. के. पॉल यांनी यासंदर्भात दुपारी पत्रकार परिषदेत घोषणा केली.
राज्यातील करोना संसर्ग आता दिवसेंदिवस कमी होत असल्याचे दिसत आहे.
दररोज आढळणाऱ्या करोनाबाधितांच्या संख्येत घट होत आहे.
तर, दिलासादायक बाब म्हणजे रोज मोठ्या संख्येने रूग्ण करोनातून बरे देखील होत आहेत.
मागील काही दिवसांपासून रोज करोनाबाधितांपेक्षा करोनामुक्त झालेल्यांची संख्या जास्त आढळत आहे.
राज्यातील रूग्ण बरे होण्याचे प्रमाणही वाढले आहे.
दरम्यान, आज दिवसभरात राज्यात १६ हजार ५७७ रूग्ण करोनातून बरे झाले आहेत.
तर, १० हजार ८९१ नवीन करोनाबाधित आढळून आले असून, २९५ करोनाबाधितांचा मृत्यू झाला आहे.
राज्यात आजपर्यंत एकूण ५५,८०,९२५ करोनाबाधित रुग्ण बरे होऊन घरी परतले आहेत.
यामुळे राज्यातील रुग्ण बरे होण्याचे प्रमाण (रिकव्हरी रेट) ९५.३५ टक्के एवढे झाले आहे.
तर, सध्या राज्यातील मृत्यूदर १.७३ टक्के एवढा आहे.
करोनाच्या पार्श्वभूमीवर राज्यात आजपर्यंत तपासण्यात आलेल्या ३,६९,०७,१८१ प्रयोगशाळा नमुन्यांपैकी ५८,५२,८९१ (१५.८६ टक्के) नमुने पॉझिटिव्ह आले आहेत.
सध्या राज्यात ११,५३,१४७ व्यक्ती होमक्वारंटाईनमध्ये आहेत तर ६,२२५ व्यक्ती संस्थात्मक क्वारंटाईनमध्ये आहेत.
राज्यात आज रोजी एकूण १,६७,९२७ ॲक्टिव्ह रुग्ण आहेत.
दरम्यान, केंद्र सरकारने डोसची मागणी जरी नोंदवली असली, तरी लसीचे सर्व डोस मिळण्यासाठी डिसेंबर महिन्याची वाट पाहावी लागणार आहे.
यासंदर्भात माहिती देताना डॉ. व्ही. के. पॉल म्हणाले, “केंद्र सरकारने कोविशिल्डचे २५ कोटी डोस, कोवॅक्सिनचे १९ कोटी डोस तर बायोलॉजिकल ई च्या ३० कोटी डोसची मागणी नोंदवली आहे.
संबंधित उत्पादकांकडून या डोसचा पुरवठा तातडीने सुरू करण्यात येणार असून डिसेंबरपर्यंत हे सर्व डोस मिळणार आहेत.
यातील बायोलॉजिकल ई चे डोस सप्टेंबरपर्यंत मिळतील.
”केंद्र सरकारने लसींच्या मागणीसाठी आधीच सिरम इन्स्टिट्युट आणि भारत बायोटेकला ३० टक्के रक्कम अदा केली आहे, अशी माहिती देखील त्यांनी यावेळी दिली.
यावेळी बोलताना पॉल यांनी बायोलॉजिकल ई कडून बनवण्यात येणाऱ्या कोर्बीवॅक्सच्या किंमतीसाठी वाट पाहायला हवी असं सांगितलं.
“आपम बायोलॉजिकल ई कंपनीकडून त्यांच्या कोर्वेवॅक्स लसीच्या डोसची किंमत जाहीर करण्याची वाट पाहायला हवी.
ही किंमत आपल्या कंपनीसोबतच्या चर्चेवर अवलंबून असेल.
लस खरेदीसाठी जाहीर करण्यात आलेली मदत ही कोर्बीवॅक्स खरेदीसाठी फायदेशीर ठरेल”असं पॉल म्हणाले.
सोमवारी बोलताना पंतप्रधान नरेंद्र मोदी यांनी यासंदर्भात मोठी घोषणा केली.
“राज्यांवर सोपवण्यात आलेलं लसीकरणाचं २५ टक्के काम होतं, त्याची जबाबदारीही भारत सरकार घेणार आहे.
येत्या दोन आठवड्यात केंद्र सरकार नवीन नियमावली लागू करणार आहे.
या दोन आठवड्यात केंद्र आणि राज्ये मिळून नवीन नियमावली तयार करतील.
योगायोग असा की, दोन आठवड्यानंतर आंतरराष्ट्रीय योग दिन ही आहे.
२१ जूनपासून देशातील सर्व राज्यातील १८ वर्षांपुढील सर्व नागरिकांच्या लसीकरणासाठी केंद्र सरकार राज्यांना मोफत लस उपलब्ध करून देईल.
लस निर्मात्याकडून एकूण लस उत्पादनापैकी ७५ टक्के लस केंद्र सरकार स्वतः खरेदी करून राज्यांना देईल.
त्यामुळे राज्यांना काहीही खर्च करावा लागणार नाही”असं मोदींनी स्पष्ट केलं आहे.
पंतप्रधान नरेंद्र मोदी यांनी केंद्राने १८ वर्षापेक्षा जास्त वयाच्या सर्वांना लस उपलब्ध करुन देण्याच्या घोषणेत पारदर्शकतेचा अभाव असल्याचा आरोप कॉंग्रेसने केला आहे.
सरकारने यावेळी देशात दररोज ८० लाख डोस देण्यास प्राधान्य द्यावे आणि लोकांना खासगी रुग्णालयातही लस मोफत मिळायला हवी, अशी मागणी कॉंग्रेसचे ज्येष्ठ नेते जयराम रमेश केली.
तसेच सरकार डेडलाइन आधारित नव्हे तर हेडलाईन आधारित काम करते, असा आरोप जयराम रमेश यांनी केला.
केंद्र हे “हेडलाईन आधारित सरकार”असल्याचा आरोप करीत पक्षाचे ज्येष्ठ नेते जयराम रमेश यांनी राज्यांना लसींचे वाटप करण्याचे निकष निश्चित करण्याचे आवाहन केले.
खासगी रुग्णालयांकडून‘कोविन’नोंदणीची आवश्यकता दूर करण्याची आणि अतिरिक्त अर्थसंकल्पाची गरज भासल्यास संसदेचे अधिवेशन बोलवून परवानगी घेण्याची मागणी केली.
“मनमोहन सिंग, कॉंग्रेस, विरोधी पक्ष आणि सर्वोच्च न्यायालयाच्या टीकेनंतर पंतप्रधानांनी मोफत लसीकरणाची घोषणा केल्याबद्दल आम्हाला आनंद झाला आहे.
त्यांच्या घोषणेची ही पार्श्वभूमी आहे, परंतु पंतप्रधान नेमकी पार्श्वभूमी जनतेसमोर कधीच प्रकट करत नाहीत.
पंतप्रधानांनी केलेल्या घोषणेवर ५० हजार कोटी रुपये खर्च केले जातील.
लसीकरणासाठी सरकारने ३५,००० कोटी रुपयांचे वाटप केले आहे.
सेंट्रल व्हिस्टावर २० हजार कोटी रुपये खर्च केले जात आहेत.
सरकारी पैशांची कमतरता नाही, प्राथमिकतेची कमी आहे.
जयराम रमेश म्हणाले,“यावेळी फक्त लसीकरणाला प्राधान्य दिले पाहिजे.
संसदेचे अधिवेशन बोलवा, समित्यांची बैठक बोलावा.
लसीकरणासाठी अतिरिक्त अर्थसंकल्पाची परवानगी मिळवा.
पंतप्रधान केंद्रामार्फत मोफत लसीकरण व लस खरेदी करण्याविषयी बोलले, परंतु 25 टक्के लस खासगी रुग्णालयांना देण्यात येतील, असेही ते म्हणाले.
खासगी रुग्णालयांना कोणत्या किंमतीवर आणि कोणत्या आधारावर लसी दिली जातील हे सांगितले नाही”
पिंपरी-चिंचवडमध्ये एका ७२ वर्षीय आजींचं क्रॉस लसीकरण करण्यात आलं असून, याप्रकरणी महानगरपालिका आयुक्त राजेश पाटील यांनी स्वतः लक्ष देत संबंधित परिचारिकेवर कारवाई करण्यात येईल अशी माहिती लोकसत्ता ऑनलाइनशी बोलताना दिली आहे.
या आजींना पहिला डोस हा कोविशील्डचा देण्यात आलेला असताना, दुसरा डोस मात्र कोवॅक्सिनचा देण्यात आल्याचे समोर आले आहे.
विशेष म्हणजे या आजींच्या नातेवाईकाने आजींना कोविशिल्डचा डोस द्यावा, असं अगोदर सांगितलेलं असतानाही या लसीकरण केंद्रावर कोवॅक्सिन लस देण्यात आली आहे.
पिंपरी-चिंचवडमध्ये राहणाऱ्या या आजींना पहिला डोस हा कोविशिल्डचा देण्यात आला होता.
त्यानंतर, त्यांनी दुसऱ्या डोससाठी रजिस्ट्रेशन केले होते. 
त्यावर त्यांना आलेल्या मेसेजनुसार त्यांना संत तुकाराम नगर येथील महानगर पालिकेच्या लसीकरण केंद्रावर नेण्यात आलं. 
दरम्यान, तिथं आजींनी पहिला डोस हा कोविशिल्डचा देण्यात आला आहे अशी माहिती परीचारिका यांना देण्यात येऊनही त्यांनी कोवॅक्सिनचा डोस दिला.
यामुळे नातेवाईकांमध्ये चिंता निर्माण झाला आहे. 
अशी घटना इतरांबाबत घडू नये असं त्यांनी मत व्यक्त केलं आहे. 
तसेच, याप्रकरणी संबंधित परिचरिकेवर कडक कारवाई करावी, अशी मागणीही त्यांनी केली आहे.
तर, याप्रकरणी महानगर पालिका आयुक्त राजेश पाटील यांनी संबंधित परिचरिकेवर कारवाई केली जाईल असे आश्वासन दिले असून, आजीच्या नातेवाईकांनी घाबरून जाऊ नये असं देखील म्हटलं आहे.
पंतप्रधानांच्या मोफल लसीकरणाच्या घोषणेनंतर केंद्रीय आरोग्य मंत्रालयाने मंगळवारी लसीकरणासंदर्भातील नियमावली जाहीर केली आहे.
केंद्र सरकारने राष्ट्रीय करोना लसीकरण कार्यक्रमाविषयी नव्या मार्गदर्शक सूचना जारी केल्या आहेत.
याची २१ मे पासून अंमलबजावणी करण्यात येणार आहे.
करोना लसीकरण, लसींची वाहतूक, राज्य सरकारांना आलेली आर्थिक अडचण या याबाबी लक्षात घेऊन केंद्र सरकारनं देशातील लसींच्या उत्पादनांपैकी ७५ टक्के लसी खरेदी करुन त्या राज्यांना वितरीत करणार असल्याचं जाहीर केलं आहे.
नरेंद्र मोदींनी सोमवारी यासंदर्भातील घोषणा केली होती.
नवीन मार्गदर्शक तत्त्वानुसार प्राधान्यानुसार लस देण्यात येणार आहे.
आरोग्यसेवेतील कर्मचारी, फ्रंटलाईन कामगार, ४५ वर्षांपेक्षा जास्त वय असणारे नागरिक तसेच ज्यांचा दुसरा डोस बाकी आहे यांना सर्वात आधी लस देण्यात येणार आहे.
त्यानंतर १८ वर्षावरील लोकांना लस देण्यात येणार आहे.
दरम्यान, लसीकरणाला सुरुवात झाल्यानंतर आरोग्य कर्मचाऱ्यांना लस देण्यात आली आहे.
पण त्यातही ज्यांनी लस घेतली नाही त्यांना प्राधान्य देण्यात येणार आहे.
केंद्र सरकारच्या नियमांनुसार लसींचे वितरण कसे केले जावे हे स्पष्ट करण्यात आलं आहे.
यासाठी स्थानिक राज्य सरकारांना स्वातंत्र्य देण्यात आलं आहे.
आधी कोणाला लस द्यायची या संदर्भात राज्य सरकार आपले प्राधान्य ठरवू शकणार आहे.
४५ वर्षावरील नागरिकांना लस देणे अधिक महत्वाचे आहे असे जर राज्य सरकारला वाटत असेल तर ते त्यांना प्रथम लस देऊ शकतात.
लोकसंख्या आणि करोना संक्रमित रुग्णांच्या संख्येच्या आधारे कोणत्याही राज्याला लस दिली जाईल, असे केंद्र सरकारने स्पष्ट केले आहे.
राज्यात लसीकरणाची गती किती आहे हे पाहून लस दिली जाईल, असेही यामध्ये ठरविण्यात आले आहे.
एखाद्या राज्यात अधिक लस वाया गेली असेल तर पुढील दिवसांत कमी लसी देण्यात येणार आहेत.
कोणत्या राज्यांना किती लसी मिळणार याची माहिती वेळेआधीच देण्यात येईल असे केंद्र सरकारनेही स्पष्ट केले आहे.
यामुळे लसीकरण केंद्र सुरू करण्याआधी उपलब्ध लसींची माहिती मिळणार आहे.
नियमावलीनुसार लसींची निर्मिती करणाऱ्या कंपन्यांनाकडून २५  टक्के लसी खाजगी रुग्णालयांना देता येणार आहेत.
खासगी रुग्णालये या संदर्भात लस कंपनीशी थेट चर्चा करतील आणि लस उत्पादक कंपनी राज्यात असलेल्या रुग्णालयाची स्थिती लक्षात घेऊन ही लस उपलब्ध करुन देईल.
खासगी रूग्णालये लसीच्या किंमतीपेक्षा १५० रुपये पेक्षा जास्त शुल्क आकारणार नाहीत, यावर राज्य सरकार देखरेख ठेवेल.
करोनामुळे अनेक लोकांचे कुटुंब उद्ध्वस्त झाले आहे.
अनेक लहान मुलांनी आपले आई-वडील गमावले आहेत.
या अनाथ झालेल्या मुलांना बेकायदेशीर दत्तक घेण्याच्या प्रक्रीयेबद्दल सुप्रीम कोर्टाने चिंता व्यक्त केली आहे.
तसेच कोर्टाने राज्य सरकारे आणि केंद्रशासित प्रदेशांना मुलांना बेकायदेशीर दत्तक घेणाऱ्या स्वयंसेवी संस्थांवर कारवाई करण्याचे निर्देश दिले आहेत.
राष्ट्रीय बाल हक्क संरक्षण आयोगाने (एनसीपीसीआर) सोमवारी करोना साथीच्या पहिल्या लाटेमुळे देशभरातील मुले अनाथ असल्याची माहिती सर्वोच्च न्यायालयात सादर केली.
एनसीपीसीआरने कोर्टाला सांगितले की ५ जूनपर्यंत राज्यांकडून मिळालेल्या आकडेवारीनुसार करोना साथीच्या देशभरात किमान ३०,०७१  मुले अनाथ झाली आहेत.
“बाल न्याय कायदा २०१५ च्या तरतुदीनुसार, मुलांना दत्तक घेण्याची बेकायदेशीर परवानगी देऊ नये.
अनाथांना दत्तक घेण्याचे आमंत्रण देणे कायद्याच्या विरुद्ध आहे.
कारण केंद्रीय दत्तक संसाधन प्राधिकरण (सीएआरए) च्या सहभागाशिवाय कोणत्याही मुलास दत्तक घेण्याची परवानगी नाही.
या बेकायदेशीर कृत्यात सामील असलेल्या एनजीओ आणि व्यक्तींविरूद्ध राज्य सरकार / केंद्रशासित प्रदेश कडून कठोर कारवाई केली जावी.
”असे आदेश कोर्टाने दिले आहेत.
नॅशनल कौन्सिल फॉर द प्रोटेक्शन ऑफ चाईल्ड राईट्सच्या वतीने सादर केलेल्या अतिरिक्त सॉलिसिटर जनरल के एम नटराज यांनी कोर्टासमोर निवेदन सादर केले.
ज्यामध्ये“बेकायदेशीर संस्था आणि व्यक्ती अनाथ मुलांना बेकायदेशीर दत्तक घेतात आणि निधी मिळवण्यासाठी जाहिराती प्रकाशित करतात”असे म्हटले होते.
तसेच, अ‍ॅडव्होकेट शोभा गुप्ता यांनी‘वी दी वुमन ऑफ इंडिया’या संस्थेच्या वतीने अर्ज दाखल केला, ज्यामध्ये लोकांना अनाथ मुलांना दत्तक घेण्याचे आमंत्रण देणार्‍या सोशल मीडिया पोस्ट, जाहिराती कोर्टाच्या निदर्शनास आणून दिल्या.
कोर्टाने असे निदर्शनास आणले की, बहुसंख्य लोकांना बाल न्याय अधिनियम २०१५ मधील तरतुदींविषयी माहिती नसते.
त्यामुळे या कायद्यांतर्गत जाहीर केलेल्या कल्याणकारी योजनांनी केंद्र व राज्य सरकारांना व्यापक प्रचार करण्याचे निर्देश दिले आहेत.
टेलिव्हिजन, रेडिओ आणि प्रिंट मिडिया या माध्यमांद्वारे अशा तरतुदींची जाणीव व्हावी, यासाठी प्रसिद्धी नियमितपणे दिली जावी, असे कोर्टाने म्हटले आहे.
करोनाने जगात हाहाकार केला आहे.
दुसऱ्या लाटेत जगात चक्क मृत्यू तांडव सुरु होता.
अजुनही संपुर्ण जग करोनाचा सामना करत आहे.
करोनाचा फैलाव सर्वात आधी चीनमध्ये झाला होता.
त्यानंतर गेल्या दीड वर्षांपासून करोना विषाणूने जगभरात विनाश केला आहे.
करोनामुळे आतापर्यंत जगभरात कोट्यावधी लोकांना संसर्ग झाला आहे आणि लाखो लोकांना आपला जीव गमवावा लागला आहे.
परंतु आतापर्यंत जगाला या प्रश्नाचे उत्तर सापडलेले नाही, करोना विषाणूची उत्पत्ति कशी झाली? 
दरम्यान, जगाला संशय असलेल्या चीनच्या वुहानमधील त्याच प्रयोगशाळेत करोना विषाणू बनविला गेला होता, आता अमेरिकन प्रयोगशाळेच्या अहवालानेही यावर शिक्कामोर्तब केला आहे.
अमेरिका सरकार करोना विषाणूवर संशोधन करीत आहे.
चीनमधील वुहान लॅबमधून करोना विषाणूचा फैलाव झाल्याची शक्यता असल्याचा दावा या अहवालात करण्यात आला आहे.
अमेरिकन वृत्तपत्र वॉल स्ट्रीट जर्नलच्या अहवालानुसार हा अभ्यास कॅलिफोर्नियामधील लॉरेन्स लिव्हरमोर नॅशनल लॅबोरेटरीने मे २०२० मध्ये सुरू केला होता.
डोनाल्ड ट्रम्प यांचा कार्यकाळ संपण्यापूर्वी राज्य विभागाने व्हायरसच्या मूळ स्रोताच्या तपासणीचे आदेश दिले होते.
लॉरेन्स लिव्हरमोरचे मूल्यांकन कोविड-१९ विषाणूच्या जीनोमिक विश्लेषणावर आधारित आहे.
अमेरिकेचे राष्ट्रीय सुरक्षा सल्लागार जॅक सुलिवान म्हणाले, कोविड -१९ च्या उत्पत्तीविषयी माहिती देण्यासाठी आणि पारदर्शकता कायम ठेवण्यासाठी आंतरराष्ट्रीय समुदायासह चीनवर दबाव कायम ठेऊ.
तसेच अमेरिका आपल्या स्तरावर आढावा व प्रक्रिया सुरू ठेवेल.
“आम्ही आंतरराष्ट्रीय समुदायाला सोबत घेऊन चीनवर दबाव कायम ठेऊ.
त्यामुळे चीन डेटा व माहिती देत राहिल.
जर याबाबत चीनने नकार दिला.
तर असे मुळीचं होणार की, आपण फक्त उभे राहून हे पाहत बसू आणि त्यांचे म्हणने स्वीकारू”असे जॅक सुलिवान म्हणाले.
महाराष्ट्रासह देशात करोनानं थैमान घातलं आहे.
आरोग्याच्या पायाभूत सुविधा बळकट करण्यावर भर दिला जात आहे.
दुसरीकडे करोनाच्या आडून पैसे कमावण्यासाठी जीवघेणे कामं होताना दिसत आहे.
असाच एक भयंकर प्रकार मुंबई पोलिसांच्या कारवाईनंतर समोर आला आहे.
मुंबई पोलिसांच्या पथकाने उत्तर प्रदेशात कारवाई करत करोनावर बोगस औषधी बनवणाऱ्या कंपनीच्या मालकाला बेड्या ठोकल्या.
गेल्या महिन्याच्या अखेरीस म्हणजेच ३० मे रोजी महाराष्ट्र अन्न आणि औषधी प्रशासन अर्थात एफडीएने करोनावर बोगस औषधी तयार केली जात असल्याची तक्रार पोलिसांत दिली होती.
हिमाचल प्रदेशातील सोलन येथील मॅक्स रिलीफ हेल्थकेअर बोगस गोळ्यांचं उत्पादन करत असल्याचं तक्रारीत म्हटलं होतं.
मुंबईतील तीन औषधी वितरकांवर (ड्रग्ज डिलर) छापे टाकल्यानंतर ही माहिती हाती आली होती.
या प्रकरणी मुंबई पोलिसांनी तपास सुरू केला.
मॅक्स रिलीफ हेल्थकेअर अशी औषध निर्माता कंपनी अस्तित्वात नसल्याचं तपासातून समोर आलं.
पोलिसांनी या प्रकरणी मालक सुदीप मुखर्जी याला पोलिसांनी अटक केली.
या प्रकरणाचा तपास करत असताना मिश्रा नावाची व्यक्ती एका खासगी प्रयोगशाळेत बोगस गोळ्या बनवत असल्याचं समोर आलं.
मिश्रा करोनावरील औषधी तयार करून मुखर्जीकडे पाठवायचा.
मुखर्जी ही औषधी इतरांना विकायचा, अशी वरिष्ठ पोलीस निरीक्षक आनंदराव हाके यांनी दिली.
करोना प्रतिबंधक बोगस औषधी उत्पादन आणि विक्री प्रकरणात पोलिसांनी दोघांना अटक केली आहे.
त्यांनी जवळपास २२ लाख किंमतीची ओषधी मुंबईत विकली.
होलसेल पुरवठा करणाऱ्या कंपनीवर पोलिसांनी छापा टाकला आणि औषधी जप्त केली.
नोएडा आणि मेरठमधील कंपन्यांचाही यात सहभाग असून, प्रकरणाचा तपास सुरूच असल्याची माहिती पोलिसांनी दिली.
केंद्र सरकारने सोमवारी भारतामधील करोना प्रतिबंधन लसीकरणासंदर्भातील मोठी घोषणा केली आहे.
केंद्र सरकारने १८ वर्षांवरील सगळ्यांना मोफत लस देण्याचा निर्णय जाहीर करतानाच राज्यांना सर्व लसी मोफत देण्यात येतील असं स्पष्ट केलं.
तर एकूण लसींपैकी २५ टक्के लसी या खासगी क्षेत्राला देण्यात येणार आहे.
याशिवाय मोदींनी लसीच्या किंमतीपेक्षा जास्तीत जास्त १५० रुपये आकारण्याचे आदेश देण्यात आले आहेत.
म्हणजेच खासगी रुग्णालयांमध्ये लसीच्या किंमतीपेक्षा केवळ १५० रुपये अधिक घेऊन लस दिली जाणार आहे.
या नव्या नियमाचा सर्वसामान्यांना फायदा होणार असला तरी २१ जूनपासून हे नवीन नियम लागू झाल्यानंतर कोविशील्ड आणि कोव्हॅक्सिन किती रुपयांना मिळणार हा संभ्रम अद्यापही कायम आहे.
२१ जून म्हणजेच आंतरराष्ट्रीय योग दिनापासून देशातील प्रत्येक राज्यातील १८ वर्षांवरील सगळ्या नागरिकांसाठी भारत सरकार मोफत लस देणार असल्याचंही मोदींनी सांगितलं.
भारत सरकार स्वत: लसी विकत घेऊन ७५ टक्के लसी राज्यांना मोफत वाटणार असल्याचं मोदींनी स्पष्ट केलं.
उरलेल्या २५ टक्के लसी खासगी रुग्णालयांना देण्यात येणार असून या लसी ज्यांना विकत घेण्याची इच्छा आहे त्यांच्यासाठी खासगी रुग्णालयात पेड व्हॅक्सिनेशनची सुविधा देण्यात आल्याचं मोदींनी सांगितलं.
मात्र तिथे सुद्धा रुग्णालयांनी लसींसाठी वाटेल तसे पैसे घेऊ नयेत म्हणून लसीच्या किंमतीपेक्षा जास्तीत जास्त १५० रुपये अधिक सेवा शुल्क म्हणून लस देण्याचा नियम बनवण्यात आला आहे.
लसीच्या किंमतीपेक्षा १५० रुपये जास्त आकारुन खासगी रुग्णालयांमध्ये लस दिली जाणार आहे.
हा नियमांचे पालन करण्यासंदर्भातील जबाबदारी राज्य सरकारांवर सोपवण्यात आल्याची घोषणा मोदींनी केलीय.
म्हणजेच मोदी सरकारने लस देण्यासाठी आकारण्यात येणाऱ्या सेवा करावर निर्बंध लावल्याने लसी स्वस्तात उपलब्ध होणार आहेत.
सीरम इन्स्टिट्यूट ऑप इंडियाने जारी केलेल्या माहितीनुसार कोविशील्ड ही लस खासगी रुग्णालयांना ६०० रुपयाला देण्यात येत आहे.
केंद्र सरकारला कंपनी १५० तर राज्यांना ३०० रुपयांना लसीचा एक डोस देणार होती.
त्यामुळे नव्या नियमानुसार कोविशिल्डचा एक डोस खासगी रुग्णालयांमध्ये ६०० रुपये डोसची किंमत आणि जास्तीत जास्त १५० रुपये सेवा शुल्क मिळून ७५० रुपयांना उपलब्ध होईल.
हैदराबादमधील भारत बायोटेकच्या कोव्हॅक्सिनच्या एका डोसची खासगी रुग्णालयामधील किंमत १२०० रुपये इतकी आहे.
म्हणजेच खासगी रुग्णालयामध्ये कोव्हॅक्सिनचा एक डोस घेण्यासाठी १२०० अधिक १५० रुपये सेवा शुल्क असं मिळून १३५० रुपयांना एक डोस उपलब्ध होईल.
पूर्वी या डोससाठी १२०० ते दोन हजार रुपयांपर्यत पैसे आकारले जात असल्याच्या तक्रारी समोर आल्या आहेत.
त्यामुळेच पंतप्रधान मोदींनी केलेल्या घोषणेमुळे खासगी रुग्णालयांमध्ये लस घेणाऱ्यांना मोठा दिलासा मिळणार आहे.
लशीच्या किमतीसह फक्त १५० रुपये सेवाशुल्क घेण्याची मुभा देण्यात आली असल्याने खासगी रुग्णालयांमध्ये तुलनेत स्वस्तात लसीकरण केले जाईल.
आता या रुग्णालयांकडून एका लसमात्रेसाठी १५०० ते १८०० रुपये शुल्क आकारले जात असून नव्या धोरणामुळे या नफेखोरीवर अंकुश येईल.
४५ वर्षांवरील व्यक्तींचे खासगी रुग्णालयांमध्येही लसीकरण केले जात असून, केंद्राकडून मोफत लस पुरवली जात असल्याने फक्त सेवाशुल्क आकारले जाते.
उत्तर प्रदेशमधील आरोग्य विभागाने आग्रा येथील एका नामांकित रुग्णालयाच्या चौकशीचे आदेश दिले आहेत.
या रुग्णालयाच्या मालकाचा एका व्हिडीओ व्हायरल झाला आहे ज्यामध्ये त्याने २६ एप्रिल रोजी आपण रुग्णालयात अत्यावस्थ अवस्थेत ऑक्सिजनची आवश्यकता असणाऱ्या रुग्णांचा ऑक्सिजन पुरवठा पाच मिनिटांसाठी बंद केल्याचा दावा केलाय.
“कोण यामधून वाचू शकतं पाहण्यासाठी आपण हा प्रयोग केला,”असं हा मालक व्हिडीओ सांगताना दिसत आहे.
या धक्कादायक घटनेनंतर करोनाबाधित आणि करोनाची बाधा न झालेल्या मात्र ऑक्सिजनवर असणाऱ्या २२ रुग्णांचा मृत्यू झाल्याची भीती व्यक्त करण्यात येत आहेत.
“इथे ऑक्सिजनचा मोठा तुटवडा होता.
मोदीनगरमध्ये ऑक्सिजन उपलब्ध नव्हता.
आम्ही रुग्णांच्या नातेवाईकांना रुग्णांना डिस्चार्ज देतो घरी घेऊन जा त्यांना असं सांगत होतो पण कोणीही त्यासाठी तयार नव्हते.
म्हणून मग मी एखाद्या मॉक ड्रीलप्रमाणे प्रयोग करण्याचा निर्णय घेतला.
आम्ही २६ एप्रिल रोजी सकाळी सात वाजता ऑक्सिजनचा पुरवठा पाच मिनिटांसाठी बंद केला.
त्यानंतर २२ रुग्णांना श्वास घेण्यास त्रास होऊ लागला आणि त्यांचं शरीर निळं पडू लागला.
या प्रयोगामधून या रुग्णांना ऑक्सिजनचा पुरवठा केला नाही तर ते जगू शकणार नाही हे स्पष्ट झालं.
त्यानंतर आम्ही अतिदक्षता विभागातील इतर ७४ रुग्णांच्या नातेवाईकांना ऑक्सिजन सिलेंडरची सोय करण्यास सांगितलं,”अशी माहिती व्हायरल व्हिडीओमध्ये पारस रुग्णालयाचा मालक असणाऱ्या अरिंजय जैन यांनी दिल्याचं दिसत आहे.
राष्ट्रीय महामार्ग दोनवर हे रुग्णालय असून हा व्हिडीओ आता व्हायरल झालाय.
यासंदर्भात आग्रा येथील मुख्य आरोग्य अधिकारी, डॉक्टर आर. सी. पांड्ये यांच्याकडे चौकशी करण्यात आली असता त्यांनी,“आम्ही या व्हायरल व्हिडीओची दखल घेतली आहे.
या प्रकरणाच्या चौकशीसाठी एक समिती स्थापन करण्यात आलीय,”अशी माहिती दिली.
तसेच जैन यांनी टाइम्स ऑफ इंडियाशी बोलताना आपलं वक्तव्य चुकीच्या अर्थाने घेण्यात आल्याचा दावा केलाय.
व्हायरल व्हिडीओमध्ये आपणच असल्याचं जैन यांनी मान्य केलं आहे.
“आम्ही कोणते रुग्ण क्रिटीकल अवस्थेत आहेत हे जाणून घेण्यासाठी आणि त्यांना योग्य उपचार देण्यासाठी हे मॉक ड्रील केलं होतं.
२६ एप्रिल रोजी करोनाचे चार तर २७ एप्रिल रोजी तीन रुग्ण दगावले,”असा दावा जैन यांनी केलीय.
२२ जणांचा ऑक्सिजनच्या पुरवठ्या आभावी मृत्यू झाला का असा प्रश्न विचारला असता जैन यांनी,“मला अगदी योग्य आकडा ठाऊक नाही,”असं उत्तर दिलं.
जिल्हाधिकारी प्रभू एन सिंग यांनी,“या रुग्णालयामध्ये मोठे आयसीयू वॉर्ड आहे.
इतरांचा मृत्यू झाला असावा.
आम्ही व्हिडीओची सत्यता पडताळून पाहत आहोत,”अशी माहिती दिली.
आग्रा येथील जीवनी मंडी परिसरातील मयंक चावला यांच्या आजोबांचं या रुग्णालयामध्ये २६ एप्रिल रोजी निधन झालं.
“त्या दिवशी पारस रुग्णालयामध्ये अनेक रुग्णांचं निधन झालं.
क्रिटीकल अवस्थेत असणाऱ्या रुग्णांचा ऑक्सिजन पुरवठा बंद केल्याचा दावा करणाऱ्या मालकाचा व्हिडीओ धक्कादायक आहे.
संबंधित यंत्रणांनी या मालकाविरोधात कारवाई करावी,”अशी मागणी चावला यांनी केलीय.
आम्हाला या प्रकरणामध्ये कोणतीही अधिकृत तक्रार मिळालेली नाही असं पोलिसांनी म्हटलं आहे.
केंद्र सरकारच्या लसीकरण धोरणावर सातत्याने टीका होत असतानाच पंतप्रधान नरेंद्र मोदी यांनी सोमवारी महत्त्वाची घोषणा केली.
देशात आता १८ वर्षांपुढील सर्वांचं लसीकरण केंद्र सरकार मोफत करण्याचा निर्णय केंद्र सरकारने घेतला आहे.
सर्वांच्या लसीकरणासाठी लागणाऱ्या लशींचा साठा केंद्र सरकार मोफत राज्यांना पुरवणार आहे.
पंतप्रधानांच्या या निर्णयाच्या घोषणेनंतर लसीकरणावरील भारदेखील वाढणार आहे.
दरम्यान, भारत सरकार कोविड -१९च्या लसींवरील खर्चासाठी या आर्थिक वर्षात बजेटच्या रकमेपेक्षा ४५,००० कोटी पर्यंत रक्कम वाढवण्याची शक्यता आहे.
सरकारी अधिकाऱ्यांनी रॉयटर्सला या संदर्भात माहिती दिली आहे.
लसीकरणाच्या धोरणामध्ये महत्त्वपूर्ण बदल करीत पंतप्रधान नरेंद्र मोदी यांनी देशातील १८ वर्षांवरील सर्वाचे मोफत लसीकरण करण्याची घोषणा सोमवारी केली.
नवे धोरण २१ जूनपासून लागू होणार असून, संपूर्ण लसखरेदी केंद्राकडूनच करण्यात येईल.
आता राज्यांना लसखरेदी करावी लागणार नसून, लसनिर्मितीपकी ७५ टक्के लसमात्रा केंद्र सरकार लस उत्पादकांकडून थेट खरेदी करेल व ती राज्यांना वितरित करेल.
उर्वरित २५ टक्के लसमात्रा खासगी रुग्णालयांना उत्पादकांकडून खरेदी करता येतील अशी घोषणा पंतप्रधानांनी केली.
पंतप्रधांच्या घोषणेनंतर आता आर्थिक भार वाढण्याची शक्यता आहे.
त्यामुळे एप्रिलपासून सुरु झालेल्या आर्थिक वर्षात कोविड -१९वरील लसीकरणासाठी ४५,००० कोटी खर्च करण्यात येणार असल्याची माहिती सूत्रांनी दिली आहे.
याआधीच्या आर्थिक बजेटमध्ये ही रक्कम ३५,००० कोटी होती.
या आर्थिक वर्षात भारतात तयार करण्यात येणाऱ्या लसींवर मागील आर्थिक वर्षापेक्षा जास्त पैसे खर्च करण्यात येणार आहेत असे सूत्रांनी सांगितले.
मात्र याबद्दल तपशीलवार माहिती देण्यात आलेली नाही.
अर्थ मंत्रालयाने देखील यावर अद्याप कोणतीही प्रतिक्रिया दिलेली नाही.
भारत सध्या सिरम इन्स्टिट्यूट ऑफ इंडियाद्वारे निर्मित अ‍ॅस्ट्राझेनेकाची लस आणि भारत बायोटेकने विकसित केलेली आणखी एक लस नागरिकांना देण्यात येत आहे.
थोड्या दिवसांमध्ये रशियाची स्पुटनिक व्ही लस देशात उपलब्ध होणार आहे.
पालघर जिल्ह्यातील चार लाख नागरिकांचे लसीकरण झाले असून त्यात पालघर तालुक्याने एक लाख लसीकरणाचा टप्पा ओलांडला आहे.
जिल्ह्यामधील ग्रामीण भागांमध्ये  मर्यादित प्रतिसाद मिळत असताना पालघर तालुक्यामधील लसीकरण मोहिमेला नागरिकांचा चांगला प्रतिसाद मिळणे हे दिलासादायक आहे.
६ जूनपर्यंत झालेल्या तीन लाख ९७ हजार १४ लसीकरण यापैकी वसई- विरार महानगरपालिका क्षेत्रात एक लाख ८८ हजार १५ तर ग्रामीण भागांत दोन लाख आठ हजार ९९९ इतके लसीकरण झाले आहे.
यापैकी पालघर तालुक्यातील ८१ हजार ४५० नागरिकांनी लशीची पहिली मात्रा तर १९ हजार ३३६ नागरिकांनी लशीची दुसरी मात्रा घेतल्याची माहिती प्राप्त झाली आहे.
पालघर तालुक्यामधील आठ हजार २५६ आरोग्य कर्मचारी व ९०८१ अत्यावश्यक सेवेतील कर्मचाऱ्यांनी लस घेतली असून १८ ते ४४ वयोगटातील दहा हजार नागरिक, ४५ ते ६० वयोगटातील ४२ हजार नागरिक तर साठ वर्षांहून अधिक ३१ हजार नागरिकांनी लशीची मात्रा घेतली आहे.
पालघर ग्रामीण रुग्णालयात लसीकरणाला सुरुवात झाल्यानंतर बोईसर टीमा कार्यालय येथे दोन केंद्र, पालघर नगर परिषद क्षेत्रात सात केंद्र तसेच तारापूर, सफाळे, माहीम, सातपाटी, केळवे, एडवण, उमरोळी, सोमटा, मासवण, मनोर व मुरबे या ठिकाणी लसीकरण टप्प्याटप्प्यात घेण्यात आले.
आगामी काळात तालुक्यातील सरावली, नवापूर व केळवे रोड येथे लसीकरण सत्र आयोजित केली जाणार असल्याची माहिती तालुका वैद्यकीय अधिकारी डॉ. अभिजित खंदारे यांनी दिली.
पालघर नगर परिषद क्षेत्रातील लसीकरणासाठी नगर परिषदेने मनुष्यबळाची व्यवस्था केली आहे.
इतर ठिकाणी लसीकरणाची सत्रे आयोजित करताना प्राथमिक आरोग्य केंद्रामधील उपलब्ध कर्मचारी व अधिकाऱ्यांची सांगड घालून तसेच दोन ठिकाणी कंत्राटी कर्मचाऱ्यांच्या माध्यमातून लसीकरण केल्याची माहिती आरोग्य विभागाने दिली.
लसीकरण केंद्रांवरील अधिकारी व कर्मचाऱ्यांनी सुनियोजित पद्धतीने एक लाख लसीकरणाचा टप्पा पूर्ण केल्याने जिल्हा प्रशासनाने जिल्हा आरोग्य अधिकारी तसेच तालुका अधिकारी आरोग्य अधिकाऱ्यांचे कौतुक केले आहे.
नेजल व्हॅक्सिनवर संशोधन सुरु असल्याचं सांगत मोदींनी हा शोध लागला तर त्याचा भरपूर फायदा होणार असल्याचं मत व्यक्त केलं.
मात्र नेजल व्हॅक्सिन अशापद्धतीने चर्चेत येण्याची ही काही पहिलीच वेळ नाही.
यापूर्वी जागतिक आरोग्य संघटनेच्या मुख्य शास्त्रज्ञ सौम्या स्वामीनाथन यांनाही सुद्धा या नेजल व्हॅक्सिनला गेम चेंजर असं म्हटलं होतं.
लहान मुलांसाठी ही लस गेम चेंजर ठरेल असं सौम्या यांनी काही आठवड्यांपूर्वी म्हटलेलं.
करोनाची तिसरी लाट ही मुलांसाठी धोकादायक ठरणार असल्याची भीती व्यक्त केली जात असतानाच नेजल व्हॅक्सिनचे महत्व वाढलं आहे.
पण नेजल व्हॅक्सिन म्हणजे काय?
भारतात कोणती कंपनी याची निर्मिती करत आहे?
त्याचा काय फायदा होणार आहे? 
यासारखे अनेक प्रश्न नेजल व्हॅक्सिनसंदर्भात उपस्थित केले जातात.
मोदींनी तिसऱ्या लाटेचा उल्लेख करत नेजल व्हॅक्सिनसंदर्भात भाष्य केलं.
“करोनाच्या तिसऱ्या लाटेच्या पार्श्वभूमीवर तज्ज्ञांनी लहान मुलांबाबत चिंता व्यक्त केली होती.
या दिशेने देखील दोन लसींची ट्रायल वेगाने सुरू आहे.
याशिवाय आता देशात एका नेजल व्हॅक्सिनवर देखील संशोधन सुरू आहे.
याला सूई वाटे न देता नाकात स्प्रे केलं जाणार आहे.
देशाला जर नजीकच्या काळात या लसीवर यश मिळालं तर यामुळे भारताच्या लसीकरण मोहीमेस आणखी गती येईल.
”असं पंतप्रधान मोदींनी सांगितलं.
कोवॅक्सीन बनवणाऱ्या हैदराबादमधील भारत बायटेकची निर्मिती असणाऱ्या आणि नकाद्वारे दिल्या जाणाऱ्या लसीची चाचणी सुरु केलीय.
बीबीव्ही १५४ असं या नेजल व्हॅक्सिनची म्हणजेच नाकावाटे दिल्या जाणाऱ्या लसीचं नाव आहे.
ही लस प्रि क्लिनिकल टप्प्यामध्ये आहे.
ही इंटरनेजल म्हणजेच नाकावाटे देण्यात येणारी लस आहे.
फेब्रुवारी महिन्यामध्ये सेंट्रल ड्रग्ज कंट्रोल ऑर्गनायजेशनने (सीडीएससीओ) भारत बायोटेकला या लसीच्या पहिल्या टप्प्यातील चाचणी करण्याची परवानगी दिली होती.
नाकावाटे देण्यात येणाऱ्या लसीमुळे विषाणू जिथून शरीरामध्ये प्रवेश करतो तिथेच ही नेजल व्हॅक्सिन परिणामकारक ठरणार आहे.
म्हणजेच विषाणू नाकावाटे शरीरामध्ये प्रवेश करण्याआधीच थांबवण्याचे प्रयत्न या लसीच्या माध्यमातून केले जाणार आहे.
अनेक वैज्ञानिकांनी केलेल्या अभ्यासामधून विषाणू नेजल कॅव्हिटी म्हणजेच नाकाच्या माध्यमातून शरीरामध्ये प्रवेश करतात आणि नंतर शरीरातील इतर अवयवांना इजा पोहचवतात.
करोनाचा विषाणू फुफ्फुसांना सर्वाधिक धोका पोहचवतो.
समोर आलेल्या माहितीनुसार या लसीच्या चाचणीची सर्व प्राथमिक प्रकिया पूर्ण झाली असून मार्च महिन्याच्या दुसऱ्या आठवड्यापासून या लसीची प्राथमिक चाचणी सुरु करणार असल्याचं सांगण्यात आलं होतं.
चाचणी पाटणा, चेन्नई, नागपूर आणि हैदराबादमध्ये सुरु करण्यात येणार असल्याचं सांगण्यात आलेलं.
या चार शहरांमधील १७५ रुग्णांची या लसीच्या प्रयोगासाठी प्राथमिक चाचणीसाठी करण्यात आली आहे.
सेंट्रल ट्रायल रजिस्ट्री ऑफ इंडियाने (सीटीआरआय) रुग्णांची निवड केल्यासंदर्भातील माहिती दिली होती.
सध्या भारत सरकारने करोना लसीकरण मोहिमेसाठी सीरम इन्स्टिटयूट ऑफ इंडियाच्या‘कोव्हिशिल्ड’आणि भारत बायोटेकच्या ‘कोव्हॅक्सिन’या लसीच्या आपत्कालीन वापरासाठी परवानगी दिली आहे.
मात्र या दोन्ही लसी इंटरामस्कुलर म्हणजेच पेशींमध्ये दिल्या जाणाऱ्या लसी आहेत.
त्यापेक्षा ही नाकावाटे देण्यात येणारी लस पूर्णपणे वेगळी असल्याचा दावा केला जातोय.
तसेच या नाकावाटे देण्यात येणाऱ्या लसीमुळे लसीकरण आणखीन स्वस्त होणार असल्याची अपेक्षा व्यक्त केली जातेय.
तसेच सध्या देण्यात येणाऱ्या सर्व लसी या दोन डोसच्या असल्या तरी ही नेजल व्हॅक्सिन एका डोसची असणार आहे.
तसेच या नाकावाटे देण्यात येणाऱ्या लसीचे दुष्परिणाम कमी असणार आहेत.
भारत बायोटेकचे अध्यक्ष कृष्णा एल्ला यांनी यापूर्वीच कंपनी नाकावाटे देण्यात येणाऱ्या लसीसंदर्भात काम करत असल्याचे जाहीर केलं होतं.
सध्याच्या लसीकरणामध्ये लसीचे दोन डोस घ्यावे लागत आहेत.
त्यामुळेच लसीच्या कुप्या, इंजेक्शन, सुया असा मोठ्या प्रमाणात वैद्यकीय कचरा निर्माण होत आहे.
त्यावरच तोडगा म्हणून नाकावाटे लस देण्यासंदर्भातील संशोधन सुरु असल्याचे कृष्णा यांनी म्हटलं होतं.
या नाकावाटे देण्यात येणाऱ्या लसीच्या मदतीने लसीकरण आणखीन सोप्प्या पद्धतीने करता येणार आहे.
या लसीमुळे लसीच्या कुप्या, इंजेक्शन, सुया यांचा खर्च वाचवणार असल्याने लसीकरण आणखीन स्वस्त होऊन त्याचा फायदा सर्वसामान्यांना होईल असं मतही कृष्णा यांनी व्यक्त केलेलं.
सध्या भारतामध्ये इंजेक्शनच्या माध्यमातून लस देण्याचा निर्णय घेण्यात आला तर सर्व लोकांना लस देण्यासाठी २६० कोटी इंजेक्शन वापरावे लागतील.
सध्या मुलांना तोंडावाटे देण्यात येणाऱ्या पोलिओच्या लसींप्रमाणेच ही नेजल व्हॅक्सिन देता येणार आहे.
नाकामध्ये लसीचे काही थेंब टाकून हे लसीकरण अधिक वेगाने, दारोदारी जाऊन, स्वस्तात करणं शक्य होणार आहे.
अर्थात या लसींसाठी पोलिओच्या लसींप्रमाणेच थंड तापमान, काळजीपूर्वक हाताळणी या गोष्टींची काळजी घ्यावी लागेल.
पण यासाठी येणारा खर्च आणि या लसी देण्यात असणारी फ्लेक्झिबिलीटी ही सध्याच्या व्यवस्थेपेक्षा अधिक आहे.
याचमुळे कमी वेळात अधिक अधिक लोकांपर्यंत आणि खास करुन लहान मुलांचे लसीकरण या लसींच्या माध्यमातून करणे शक्य होणार आहे.
या लसी सध्याच्या लसींपेक्षा अधिक स्वस्त, परिणामकारक आणि हाताळण्यास सोप्प्या असतील असं सांगितलं जात आहे.
ग्रामीण भागांमध्ये सुई टोचून घेण्याची असणारी भीतीचा प्रश्न सुद्धा ही लस घेताना निर्माण होणार नाही.
या नाकावाटे देण्यात येणाऱ्या लसीसाठी भारत बायोटेक आणि सेंट लुईच्या वॉशिंग्टन स्कूल ऑफ मेडिसिनमध्ये परवान्यासंदर्भातील करार झाल्याची गोष्ट सप्टेंबर महिन्यात करण्यात आलेली.
त्यामुळेच भारत बायोटेकला या लसीच्या वितरणाचे अधिकार मिळाले आहेत.
मात्र प्राथमिक टप्प्यामध्ये कंपनी अमेरिका, जपान आणि यूरोपीयन बाजारपेठांमध्ये ही लस विकू शकत नाही अशी माहिती समोर येत आहे.
केंद्र सरकारने भारतामधील लसीकरणासंदर्भातील मोठी घोषणा केली आहे.
केंद्र सरकारने १८ वर्षांवरील सगळ्यांना मोफत लस देण्याचा निर्णय घेतला आहे.
राज्यांना सर्व लसी मोफत देण्यात येतील.
पंतप्रधान नरेंद्र मोदींनी दिलेल्या माहितीनुसार, लसीच्या किंमतीपेक्षा १५० रुपये जास्त आकारुन खासगी रुग्णालयांमध्ये लस दिली जाणार आहे.
येत्या काळात लसींचा पुरवठा वाढवणार असल्याचंही मोदींनी स्पष्ट केलं आहे.
मिशन इंद्रधनुष अंतर्गत ही लसीकरणासाठी प्रभावी मोहिम राबवली गेल्याचं मोदींनी सांगितलं.
राज्यांनी मागणी केल्याने त्यांना २५ टक्के लसी स्वत: विकत घेण्यास सांगण्यात आलं.
मात्र त्यानंतर काही राज्यांनी मान्य केलं केंद्राच्या अखत्यारीत असलेली आधीची व्यवस्थाच चांगली होती असं मत व्यक्त केलं.
अनेक राज्ये यासंदर्भात पुनर्विचार करत असल्याचं दिसलं, अशं मोदी म्हणाले.
याच पार्श्वभूमीवर केंद्र सरकाने राज्यांकडे असलेलं लसीकरणासंदर्भातील २५ टक्के काम काढून ते भारत सरकारकडे घेत असल्याची घोषणा केली.
येत्या दोन आठवड्यांमध्ये या नव्या नियमांची एक नियमावली जाहीर केली जाईल असं मोदींनी स्पष्ट केलं आहे.
उरलेल्या २५ टक्के लसी खासगी रुग्णालयांना देण्यात येणार असून या लसी ज्यांना विकत लसी घ्यायच्यात त्यांना विकत घेण्याची सुविधाही खासगी रुग्णालयांमध्ये उपलब्ध असल्याचं मोदींनी सांगितलं.
भाषणाच्या शेवटी पंतप्रधान मोदींनी भारत हा करोनाविरुद्धचा लढा नक्की जिंकेल असा विश्वास व्यक्त केला.
तसेच करोनाचे निर्बंध उठले असले तरी बेजबाबदारपणे वागणं चुकीचं ठरेल असं सांगत मोदींनी अनलॉकमध्ये सुद्धा करोनाच्या सर्व नियमांचे पालन करण्याचं आवाहन केलं.
केंद्र सरकारच्या लसीकरण धोरणावर विरोधकांकडून सातत्याने टीका होत असतानाच पंतप्रधान नरेंद्र मोदी यांनी आज महत्त्वाची घोषणा केली.
१८ वर्षांपुढील सर्वांच्या लसीकरणासाठी लागणाऱ्या लशींचा साठा केंद्र सरकार मोफत करणार आहे.
पंतप्रधान नरेंद्र मोदी यांनी आज देशवासियांशी संवाद साधला.
यावेळी बोलताना ते म्हणाले,“जगात लसीची मागणी होत आहे.
लशींच्या मागणीशी तुलना केली, तर जगात करोना लसीचं उत्पादन आणि पुरवठा करणाऱ्या कंपन्या खूप कमी आहेत.
मग अशा परिस्थिती जर आज भारतात लशींचं उत्पादन झालं नसतं, तर काय परिस्थिती निर्माण झाली असती.
मागचा इतिहास बघितला, तर लक्षात येतं की, भारताला दशकं लागायची.
पोलिओसह अनेक लशींसाठी देशवासियांना वाट बघावी लागली.
पण, २०१४ मध्ये भारतात लसीकरणाचा वेग ६० टक्केच होता.
उत्पादनाचं प्रमाण खूप कमी होतं.
हे आमच्यासाठी खूप चिंतेची गोष्ट होती.
त्याच वेगानं जर लसीकरण झालं असतं, देशाला ४० वर्ष लागले असते.
पण, यासाठी सरकारनं मिशन इंद्रधनुष्य सुरू केलं.
लस तयार केली जाईल आणि ज्याला गरज आहे.
त्याला दिली जाईल, केवळ सहा वर्षात लसीकरणाचा वेग ६० टक्क्यांवरून ९० टक्के झालं.
सरकारने लसीकरणाचा वेग वाढवलाच, पण त्याचा विस्तारही केला,”असं पंतप्रधान मोदी यांनी सांगितलं.
“आज हा निर्णय घेण्यात आला की, राज्यांवर सोपवण्यात आलेलं लसीकरणाचं २५ टक्के काम होतं, त्याची जबाबदारीही भारत सरकार घेणार आहे.
त्यामुळे देशातील कोणत्याही राज्याला लस खरेदीवर कोणताही खर्च करावा लागणार नाही.
आतापर्यंत देशातल्या करोडो लोकांना मोफत लस मिळाली आहे.
आता यात १८ वर्षांपुढील लोकंही समाविष्ट होतील,”अशी घोषणा मोदी यांनी केली.
“ज्या नागरिकांना मोफत लस घ्यायची नाही.
ज्यांना खासगी रुग्णालयात जाऊन लस घ्यायची आहे, त्यांचीही काळजी घेतली गेली आहे.
देशात उत्पादित होत असलेल्या लशींपैकी २५ टक्के लस खासगी रुग्णालयांना दिली जाणार आहे.
लसीच्या निर्धारित किंमत वगळता खासगी रुग्णालये एका डोसला १५० रुपये सेवा कर आकारू शकतील.
यावर देखरेख ठेवण्याचं काम राज्य सरकारांकडेच असणार आहे,” असंही मोदी म्हणाले.
“देश संपूर्ण लसीकरणाच्या दिशेन निघालो होतो, पण करोना महामारीने आपल्याला ग्रासलं.
भारतच नाही, तर जगासमोर शंका उपस्थित झाली की, भारत इतक्या मोठ्या लोकसंख्येला कसं वाचवणार.
पण, निश्चय असेल तर मार्ग निघतोच.
भारताने एका वर्षात दोन स्वदेशी लशी तयार केल्या.
भारत लसीकरणात मागे नाही,”असंही मोदी म्हणाले.
देशातून करोनाची दुसरी लाट ओसरू लागली आहे.
मात्र, पुन्हा तिसरी लाट येणार असल्याची भीती व्यक्त केली जात आहे.
तर दुसरीकडे लशीच्या तुटवड्यावरून बहुतांश राज्यांमध्ये ओरड होत आहे.
अनेक राज्यांनी जागतिक पातळीवर निविदा काढल्या आहेत.
मात्र, या निविदांना प्रतिसाद मिळत नसल्याने आता विरोधकांकडून मोदी सरकारला लक्ष्य केलं जात आहे.
त्यातच सर्वोच्च न्यायालयानेही केंद्र सरकारला लसीकरणाच्या धोरणावरून सुनावलं होतं.
लसीकरणासंदर्भात उपस्थित झालेल्या लसीकरणाच्या मुद्द्यावर पंतप्रधान नरेंद्र मोदी यांनी देशवासियांशी संवाद साधला.
यावेळी त्यांनी देशातील लस उत्पादन आणि लसीकरणाच्या वेगावरही सरकारची भूमिका मांडली.
पंतप्रधान नरेंद्र मोदी आज देशवासीयांशी संवाद साधला.
यावेळी बोलताना पंतप्रधान मोदींनी लसीकरणाच्या मुद्द्यावर सरकारची भूमिका मांडली.
“करोनाच्या दुसऱ्या लाटेसोबतची भारताची लढाई सुरूच आहे.
जगातील इतर देशांप्रमाणे भारतही दुसऱ्या लाटेत मोठ्या संकटातून जात आहे.
अनेकांनी आपल्या प्रिय माणसांना गमावलं आहे.
शंभर वर्षानंतर ही महामारी आली आहे.
इतक्या मोठ्या संकटाशी भारत अनेक आघाड्यांवर लढला आहे.
रुग्णालये, उपचार सुविधा उभारण्यापासून ते ऑक्सिजन पुरवठ्यापर्यंत भारताने काम केलं.
आरोग्य सुविधा उभारल्या.
एप्रिल आणि मे मध्ये भारतात ऑक्सिजनची मागणी प्रचंड वाढली होती.
ही मागणी पुर्ण करण्यासाठी पुर्ण प्रयत्न केले गेले.
खूप कमी वेळात ऑक्सिजनचं उत्पादन १० टक्क्यांनी वाढवण्यात आलं.
जगभरातून ऑक्सिजन मागवला.
याच पद्धतीने जीवनरक्षण औषधांचं उत्पादनही वाढवण्यातं आलं.
रुप बदलणाऱ्या या शत्रूविरोधात मास्क, सहा फूटांचं अंतर हेच सूत्र आहे,”असं आवाहन मोदींनी केलं.
“जगात लसीची मागणी होत आहे.
लशींच्या मागणीशी तुलना केली, तर जगात करोना लसीचं उत्पादन आणि पुरवठा करणाऱ्या कंपन्या खूप कमी आहेत.
मग अशा परिस्थिती जर आज भारतात लशींचं उत्पादन झालं नसतं, तर काय परिस्थिती निर्माण झाली असती.
मागचा इतिहास बघितला, तर लक्षात येतं की, भारताला दशकं लागायची.
पोलिओसह अनेक लशींसाठी देशवासियांना वाट बघावी लागली.
पण, २०१४ मध्ये भारतात लसीकरणाचा वेग ६० टक्केच होता.
उत्पादनाचं प्रमाण खूप कमी होतं.
हे आमच्यासाठी खूप चिंतेची गोष्ट होती.
त्याच वेगानं जर लसीकरण झालं असतं, देशाला ४० वर्ष लागले असते.
पण, यासाठी सरकारनं मिशन इंद्रधनुष्य सुरू केलं.
लस तयार केली जाईल आणि ज्याला गरज आहे, त्याला दिली जाईल, केवळ सहा वर्षात लसीकरणाचा वेग ६० टक्क्यांवरून ९० टक्के झालं.
सरकारने लसीकरणाचा वेग वाढवलाच, पण त्याचा विस्तारही केला,”असं पंतप्रधान मोदी म्हणाले.
Covaxin या भारतात प्रथम विकसित झालेल्या कोविड -१९ लशीची लहाण मुलांवर चाचणी सुरू होणार आहे.
आज (सोमवार) एम्स दिल्ली येथे स्क्रिनिंग सुरू झाले.
या चाचणीमध्ये २ वर्ष ते १८ वर्षे वयोगटातील मुलांचा समावेश असेल.
मुलांवर या लशीची चाचणी एम्स पटनामध्ये आधीच सुरू झाली आहे.
ड्रग कंट्रोलर जनरल ऑफ इंडियाने (डीसीजीआय) १२ मे रोजी २ ते १८ वर्षे वयोगटातील लशीच्या दुसऱ्या आणि तिसऱ्या टप्प्यातील चाचणीस मान्यता दिली.
करोनाची तिसरी लाट लहान मुलांसाठी धोकादायक ठरू शकते.
तसेच मुलांना करोना संसर्ग होण्याचे प्रमाण देखील अधिक असेल, असे मत तज्ञांनी व्यक्त केले आहे.
दरम्यान, भारत बायोटेकच्या Covaxin या कोरोना प्रतिबंधक लशीची २ ते १८ वर्षे वयोगटातील मुलांवर चाचणीसाठी शिफारस करण्यात आली होती.
त्यानंतर लहान मुलांवर ट्रायल करण्याची केंद्र सरकारने परवानगी दिली.
Covaxin लशीच्या दुसऱ्या आणि तिसऱ्या टप्प्यासाठी जूनपासून चाचणी करण्याचे आदेश देण्यात आले होते.
त्यानुसार देशातील वेगवेगळ्या केंद्रांवर २ ते १८ वयोगटातील मुलांवर लस चाचणी सुरु करण्यात आली आहे.
देशातील एकूण ५२५ मुलांवर चाचणी करण्यात येणार आहे.
दरम्यान, चाचणी पूर्वी करण्यात येणाऱ्या स्क्रिनिंगची प्रक्रिया जाणून घेऊया…
ज्या कोणालाही चाचणीत भाग घ्यायचा असेल त्याने चाचणी घेणार्‍या एजन्सीशी संपर्क साधावा.
ही चाचणी मुलांवर घेतली जात असल्याने त्यांच्या पालकांची लेखी परवानगी आवश्यक असेल.
केवळ निरोगी मुलेचं या चाचणीमध्ये भाग घेऊ शकतात
यावेळी पालकांना एक फॉर्म देण्यात येईल.
त्यामध्ये मुलाशी संबंधित माहिती विचारल्या जातील.
तसेच मुलगा आधी आजारी असेल, काही मेडिकल हिस्‍ट्री असेल तर त्याचा तपशील द्यावा लागेल.
कोणत्याही प्रकारची शारीरिक अडचण असेल, ज्यामुळे चाचणीत अडथळे येतील.
असे मुलं चाचणीत भाग घेऊ शकत नाहीत.
यावेळी एक सहमती पत्र देखील द्यावे लागेल, ज्यामध्ये लिहले असेल की, आपणास (पालक) चाचणी प्रक्रियेची माहिती दिली गेली आहे आणि आपली त्यास सहमती आहे.
मुलांची आरटी पीसीआर आणि अँटीबॉडी तपासणी करण्यात येईल
२ जूनला पाटण्यातील एम्समध्ये तीन मुलांना लसीचा पहिला डोस दिला गेला.
करोना लशीचा डोस घेण्यासाठी एकूण १५ मुलं आली होती.
त्यापैकी ३ मुलांची निवड करण्यात आली होती.
तत्पूर्वी मुलांची आरटी पीसीआर आणि अँटीबॉडी तपासणी करण्यात आली.
त्यात ३ मुलं चाचणी करण्यासाठी योग्य असल्याने त्यांना लसीचा पहिला डोस दिला गेला.
लस दिल्यानंतर या मुलांना जवळपास दोन तास देखरेखीखाली ठेवण्यात आलं होतं.
त्यांच्यावर कोणताही दुष्परिणाम जाणवला नाही.
आता या मुलांना लसीचा दुसरा डोस २८ दिवसांनंतर दिला जाणार आहे.
कोव्हॅक्सिन लशीची चाचणी दिल्ली आणि पाटणा येथील एम्स आणि नागपूरच्या मेडिट्रिना इन्स्टिट्यूट ऑफ मेडिकल सायन्ससह विविध ठिकाणी केली जात आहे.
करोनाच्या तिसऱ्या लाटेचा सामना करण्यासाठी आरोग्य व्यवस्था वाढविण्याबरोबर परिणामकारक उपचार देण्यासाठी डॉक्टरांच्या प्रशिक्षणावरही भर देण्यात येत आहे.
प्रामुख्याने या लाटेत लहान मुले मोठ्या प्रमाणात असतील, ही तज्ज्ञांची माहिती लक्षात घेऊन लहान मुलांवरील करोना उपचाराला प्राधान्य देण्यातआल्याचं आरोग्य मंत्रालयाकडून सांगण्यात आलं आहे.
प्राणवायू खाटांची संख्या वाढवणे, लहान मुलांची वेगळी व्यवस्था करताना त्यांच्यावरील उपचाराला विशेष प्राधान्य द्यावे लागणार आहे.
लहान मुलांसोबत आई असणे आवश्यक असल्यामुळे खाटा व उपचाराची रचना करताना वेगळी व्यवस्था करावी लागेल.
चीननं ३ वर्षांवरील मुलांसाठी‘करोनाव्हॅक’लशीला मंजुरी दिली आहे.
३ ते १७ वयोगटातील मुलांवरील क्लिनिकल चाचणी यशस्वी झाल्यानंतर ही मंजुरी देण्यात आली आहे.
त्यामुळे ३ वर्षांवरील मुलांच्या लसीकरणाचा मार्ग मोकळा झाला आहे.
सिनोव्हॅक कंपनीचे कार्यकारी अधिकारी यीन वेईताँग यांनी ही माहिती दिली आहे.
ही लस कधीपासून देण्यात येईल याबाबत अजून स्पष्टता देण्यात आली नाही.
चीनने देशात लसीकरणासाठी पाच लशींना मंजुरी दिली आहे.
केंद्रीय आरोग्य मंत्रालयाच्या आरोग्य सेवा महासंचालनालयाने (डीजीएचएस) कोविड व्यवस्थापन मार्गदर्शक तत्त्वांमध्ये बदल करण्यात आले आहेत.
सुधारित नियमावलीनुसार सौम्य लक्षणे असलेल्या रुग्णासांठी वापरण्यात येणाऱ्या अँटीपायरेटीक आणि अ‍ॅन्टी-टय़ुसिव्ह वगळता कोणतीही औषधे वापरण्याची सूचना करण्यात आली आहे.
खोकला आणि ताप कमी करण्यासाठी या औषधांचा वापर करण्यात येतो.
दरम्यान, मंत्रालयाने वैद्यकीय अधिकाऱ्यांना औषधे वापरताना अत्यंत सावधगिरी बाळगण्यास सांगितले आहे.
करोना रुग्णसंख्येमध्ये लक्षणीय घट दिसत असताना हा निर्णय घेण्यात आला आहे.
२७ मे रोजी जारी केलेल्या सुधारित मार्गदर्शक सूचनांमध्ये डॉक्टरांनी सौम्य लक्षणांसाठी वापरण्यात येणाऱ्या हायड्रोक्सीक्लोरोक्विन, इव्हर्मेक्टिन, डॉक्सीसाइक्लिन, जस्त, मल्टीव्हिटॅमिन इत्यादी सर्व औषधे वापरण्यास मनाई केली आहे.
तसेच या मार्गदर्शक तत्वांमध्ये विनाकारण सीटी स्कॅनसारख्या अनावश्यक चाचण्या लिहून न देण्यास सांगितले आहे.
कोविड -१९ पासून संरक्षणासाठी योग्य मास्क, हातांची स्वच्छता आणि योग्य शारीरिक अंतर यांसारख्या गोष्टींवर भर देण्यास सांगितले आहे.
मार्गदर्शक तत्त्वांनुसार, ज्या लोकांमध्ये कोविडची लक्षणे आढळली आहेत त्यांना डॉक्टरांच्या मार्गदर्शनासह निरोगी संतुलित आहार घेण्याचा सल्ला देण्यात आला आहे.
रूग्ण आणि त्याच्या कुटुंबियांनी संपर्कात रहाण्यासाठी आणि फोन, व्हिडीओ-कॉल इत्यादी माध्यमातून सकारात्मक संवाद साधायला हवा असे सांगण्यात आलं आहे.
लक्षणे नसलेल्या रुग्णांवर आवश्यक असल्यावरच औषधे देण्यात यावी असे मार्गदर्शक सूचनांमध्ये सांगण्यात आलं आहे.
सौम्य लक्षणे असणाऱ्या रुग्णांमध्ये ताप येण्यासारख्या लक्षणांवर देखरेख करण्याची शिफारस मार्गदर्शक सूचनांमध्ये केली आहे.
करोनावरील उपचारांसाठी ‘इव्हर्मेक्टिनचा’वापर न करण्याचा WHOचा सल्ला.
दरम्यान याआधी जागतिक आरोग्य संघटनेच्या वैज्ञानिकांनी करोना बाधित रुग्णांवर उपचारासाठी इव्हर्मेक्टिन या औषधाचा वापर न करण्याचा सल्ला दिला होता.
जागतिक आरोग्य संघटनेच्या वैज्ञानिक डॉ. सौम्या स्वामीनाथन यांनी ट्विट करत हे औषध न वापरण्याचा इशारा दिला होता.
गोवा राज्यात सोमवारी १८ वर्षावरील सर्वांना हे औषध देण्याचा निर्णय घेण्यात आला होता.
त्यानंतर डॉ. सौम्या स्वामीनाथन यांनी ही माहिती दिली होती.
इव्हर्मेक्टिनला अन्न आणि औषध प्रशासनाने (एफडीए) मान्यता दिली आहे.
हे मलेरियासारख्या आजारांच्या उपचारांसाठी दिले जाणारे औषध म्हणून वापरले जाते.
बहुतेक वेळा आतड्यांसंबंधी स्ट्रॉन्डोलायडायसिस आणि ऑन्कोसरिसियासिस विकार असलेल्या असलेल्या रूग्णांसाठी देखील हे वापरले जाते.
करोनावरील उपचारांसाठी अजून पर्यंत तरी इव्हर्मेक्टिनला मान्यता मिळाली नसली तरी जगाच्या विविध भागांमध्ये याचा वापर केल्याने रुग्णांवर हे औषध परिणामकारक ठरले आहे.
करोना संकटाच्या कालावधीमध्ये रुग्णालयांमधील महागाड्या उपचारांबद्दलच्या वेगवेगळ्या बातम्या समोर येत आहेत.
आपल्या जिवलगांना वाचवण्यासाठी अनेकजण जीवाचं रान करताना दिसत आहेत.
मात्र या करोना संकटाच्या काळामध्येही अनेक ठिकाणी रुग्णालयांकडून अधिक पैसे घेण्यासंदर्भातील धक्कादायक खुलासे समोर येत आहेत.
असाच एक प्रकार गांधीनगरमध्ये राहणाऱ्या राजन भलाणी यांच्यासोबत घडलाय.
राजन यांच्या वडिलांचं करोना उपचारादरम्यान निधन झालं.
मात्र आजही वडिलांच्या आठवणीने राजन यांचे डोळे पाणावतात.
राजन भलाणी यांचे वडील जयेश यांचा करोना उपचारादरम्यान मृत्यू झाला.
४० दिवस गांधीनगरमधील दोन वेगवेगळ्या रुग्णालयांमध्ये जयेश यांच्यावर उपचार सुरु होते.
मात्र ४० दिवसांनंतरही जयेश यांना वाचवण्यात यश आलं नाही.
जयेश यांचा मृत्यू झाल्यानंतर रुग्णालयाने राजन यांच्या हाती दिलेल्या बिलाचा आकडा पाहून त्यांना मोठा धक्का बसला.
राजन यांच्या वडिलांना १० दिवस व्हेंटिलेटरवर ठेवण्यात आलं होतं.
धक्कादायक बाब म्हणजे रुग्णालयाने जयेश यांना व्हेंटिलेटरवर ठेवण्यासाठी दिवसाचे ५० हजार रुपये याप्रमाणे ५ लाख रुपये बील आकारल्याचा दावा आजतकशी बोलताना राजन यांनी केलाय.
औषधे आणि इंजेक्शनाच्या नावाने रोजचा खर्च ७५ हजार इतका लावण्यात आलाय.
रुग्णालयाचं एकूण बिल १८ लाख रुपये इतकं झालं तर इंजेक्शन आणि बाहेरुन आणण्यात आलेल्या औषधांचे १५ लाख झाल्याचं राजन यांना सांगण्यात आलं.
राजन यांना रुग्णालयाकडून रोज बिलाची नवीन आकडेवारी दिली जात होती.
मात्र वडिलांचा जीव वाचवण्यासाठी राजन यांनी उपचार सुरु ठेवण्याचा निर्णय घेतला.
रेमडेसिविर, टोसिलोजुम्बे, ब्लड प्लाझमा अशा अनेक गोष्टींची व्यवस्था राजन यांनी आपल्या वडिलांना वाचवण्यासाठी केली.
राजन यांनी वडिलांना वाचवण्यासाठी ओव्हरड्राफ्टवर ३५ लाखांचं कर्ज काढलं.
उपाचारांसाठी उधारीवर पैसे घेणाऱ्यांचे पैसे परत करण्यासाठी राजन यांनी हे कर्ज काढलं.
मात्र इतके प्रयत्न करुनही राजन यांच्या वडिलांचा जीव वाचला नाही.
आज वडिलांच्या निधनानंतर ही परिस्थिती आहे की राजन यांचा संपूर्ण पगार थेट कर्जाचे हफ्ते फेडण्यात म्हणजेच ईएमआयमध्ये जातोय.
रुग्णालयांनी रुग्णांची आर्थिक फसवणूक करु नये म्हणून सरकारने धोरण तयार करावं अशी मागणी राजन करत आहेत.
आपल्याप्रमाणे इतर रुग्णांच्या नातेवाईकांना एवढा मोठा आर्थिक फटका बसू नये, फसवणूक होऊ असं राजन यांना वाटतं.
त्यासाठी ते आता रुग्णालयांकडून किती पैसे आणि कशासाठी आकरले जातात याबद्दल स्पष्टता आणण्यासाठी धोरणं आखण्याची आणि त्यांची अंमलबजावणी करण्याची गरज असल्याचं सांगतात.
करोनाची तिसरी लाट रोखण्यासाठी मुख्यमंत्री उद्धव ठाकरे यांनी आशा सेविका तसंच अंगणावाडी सेविकांना हाक दिली आहे.
करोनाच्या तिसऱ्या लाटेत लहान मुलांना संसर्ग होण्याची भीती असून यानिमित्ताने मुख्यमंत्री उद्धव ठाकरे यांनी आशा सेविकांसोबत संवाद साधला.
यावेळी तज्ञ डॉक्टरही उपस्थित होते.
यावेळी त्यांनी आशासेविकांना त्यांच्या मागण्या लवकरच पूर्ण होतील असं आश्वासन देत त्यांच्या कार्याबद्दल मानाचा मुजराही केला.
“अजूनही करोना संकट गेलेलं नाही.
संकट टळलेलं नसलं तरी ते नियंत्रणात आणू शकतो असं चित्र निर्माण झालं आहे.
राज्यात जे काम आपण करत आहोत त्याची आश्चर्यकारकरित्या देशात आणि परदेशात प्रशंसा होत आहे.
कौतुक होत असताना महाराष्ट्र आणि मुख्यमंत्री यांचं कौतुक होतं.
पण मी काहीच केलेलं नाही मी फक्त निमित्तमात्र असून कर्ते करवते तुम्ही आहात,”असं सांगताना मुख्यमंत्री उद्धव ठाकरेंनी आशा शब्दाला साजेसं काम आपण करत आहात असं कौतुक केलं.
सरकार येण्याआधी आशा आणि अंगणवाडी सेविकांना काढलेल्या मोर्चाची आठवण करुन देत उद्धव ठाकरेंनी यावेळी मदतीचं आश्वासन दिलं.
“सरकारच्या कारकिर्दीची सुरुवात केल्यानंतर बळीराजाकडे आधी लक्ष दिलं.
तुमच्या आशा, अपेक्षांकडे लक्ष देणार तितक्यात कोविड संकट आलं.
पण तुम्हाला विसरलो आहोत असं समजू नका.
आपले ऋण विसणार नाही.
परतफेड करणं शक्य नसलं तरी तुमच्या वेदनांची दखल घेतली आहे.
त्यावर मी नक्कीच मार्ग काढणार असून त्यासाठी थोडा अवधी लागेल.
सरकारला थोडी मुभा द्या,” अशी विनंती उद्धव ठाकरेंनी केली.
“दुसरी लाट आल्यानंतर तिसऱ्या लाटेचा धोका लहान मुलांना आहे.
तिथं तुमचं काम अधिक आहे.
आतापर्यंतही तुम्ही खूप काम केलं आहे.
घरोघरी जाऊन पाहणी, तपासणी केली आहे.
तुम्ही सर्वांनी महाराष्ट्राला कुटुंब म्हणून तळाहाताच्या फोडासारखं जपलं आहे.
तेच हात तिसरी लाट थोपवताना हवी आहे,”असं उद्धव ठाकरेंनी यावेळी सांगितलं.
“दुसरी लाट ओळखायला उशीर केला आणि संकट आलं.
आताही आपण निर्बंध उठवत असून त्याच्यासाठी काही निकष ठरले होते.
मात्र तुमच्यावरील ओझं कमी झालेलं नाही.
आता पावसाळ्यात कोविड आणि नॉन कोविड ओळखणं कठीण झालं आहे.
येत्या दोन तीन दिवसांत मुंबई आणि जवळील परिसरात मुसळधार पावासाची शक्यता असून आव्हानं समोर येणार आहेत.
त्यांना न डगमडता करोना संकट थोपवायचं आहे.
तिसरी लाट येऊ द्यायची नाही,”असा निर्धार उद्धव ठाकरेंनी व्यक्त केला आहे.
आशा आणि अंगणवाडी सेविका आपल्या प्रशासनाचा पाठकणा आहेत.
त्यांनी काम करावं म्हणून कौतुक करत नाही सांगत उद्धव ठाकरे यांनी यावेळी त्यांना मानाचा मुजरा केला.
करोना महामारीच्या चौथ्या लाटेवर मात करून पूर्वपदावर येत असलेल्या दिल्लीत आता लसीकरणावर जोर दिला जाणार आहे.
दिल्ली सरकारने त्यादृष्टीने पावलं उचलली असून, मुख्यमंत्री अरविंद केजरीवाल यांनी तशी घोषणाही केली आहे.
लोकांमधील गोंधळ दूर करून लसीकरणाचा वेग वाढवण्यासाठी केजरीवाल सरकारने ‘जहां व्होट, वहा वैक्सिनेशन’अर्थात ज्या मतदान केंद्रावर मतदान केलं, तिथेच नागरिकांना लस देण्याचा कार्यक्रम हाती घेतला आहे.
मुख्यमंत्री अरविंद केजरीवाल यांनी या अभियानाची घोषणा केली.
करोनाच्या चौथ्या लाटेनं दिल्लीत भयावर परिस्थिती निर्माण झाली होती.
ऑक्सिजन आणि आरोग्य सुविधांच्या टंचाईमुळे दिल्लीत प्रचंड मनुष्यहानी झाली.
जवळपास महिनाभर दिल्ली सरकार आणि प्रशासनाची चौथ्या लाटेनं झोप उडवली होती.
ऑक्सिजन पुरवठा आणि संसर्गाचा वेग कमी झाल्यानं परिस्थिती पूर्वपदावर येऊ लागली असून, दिल्ली सरकारने आता नागरिकांची फरफट थांबवून जास्तीत जास्त लसीकरण लोकांचं लसीकरण करण्यासाठी नवीन कार्यक्रम हाती घेतला आहे.
मुख्यमंत्री अरविंद केजरीवाल यांनी याची घोषणा केली.
“दिल्ली सरकार आजपासून‘जहा व्होट, वही वैक्सिनेशन(ज्या मतदान केंद्रावर मतदान केलं, त्याच मतदान केंद्रावर लसीकरण केलं जाणार) कार्यक्रम सुरू करत आहे.
या कार्यक्रमातंर्गत ज्या मतदार केंद्रावर मतदान केलं, त्याच मतदान केंद्रावर लसीकरण केलं जाईल, त्यामुळे लस घेण्यासाठी त्या मतदान केंद्रावरच जावं, अशी माहिती लोकांना दिली जाणार आहे.
घरोघरी जाऊन लसीकरण करण्याला लवकरच सुरूवात केली जाईल.
पुढील चार आठवड्यात ४५ वर्षांपुढील सर्व नागरिकांचं लसीकरण केलं जाईल,”अशी माहिती अरविंद केजरीवाल यांनी दिली.
करोनाच्या विळख्यात जीव गमावलेल्या मृतांच्या वारसांना केंद्र सरकारने चार लाखांचे अर्थसहाय्य घोषित करून पुढे केलेला मदतीचा हात लगोलग मागे घेतल्याची धक्कादायक माहिती समोर आली आहे.
केंद्राकडून अर्थसहाय्यासाठी अनेक वारसांनी अर्ज केले.
परंतु हे अर्ज केंद्राच्या सुधारित आदेशामुळे बाद ठरले आहेत.
करोना हा साथीचा रोग असल्याचे जागतिक आरोग्य संघटनेने जारी केल्यानंतर केंद्र सरकारच्या आपत्ती व्यवस्थापन विभागाने या रोगाचा विशेष आपत्ती सहाय्य निधी योजनेत समावेश केला.
त्यामुळे करोनामुळे मृत्यू पावलेल्या व्यक्तीला चार लाखांचे अर्थसहाय्य दिले जाणार होते.
संपूर्ण जगाला ज्या करोना संकटाचा सामना करावा लागत आहे त्याची सुरुवात नेमकी कुठून झाली हा प्रश्न सर्वांनाच सतावत आहे.
चीनच्या वुहानमधील प्रयोगशाळेतून करोनाची उत्पत्ती झाल्याचे दावे केले जात असले तरी अद्याप तसे कोणतेही ठोस पुरावे हाती लागलेले नाहीत.
दरम्यान चीनमध्ये २०१२ मध्ये घडलेला एका घटनेने सध्या सर्वांचं लक्ष वेधून घेतलं आहे आणि यासाठी पुण्यातील एक दांपत्य कारणीभूत ठरलं आहे.
या घटनेचा करोनाच्या उत्पत्तीशी संबंध जोडला जात असून इंडिया टुडेशी बोलताना त्यांनी याचा शोध घेण्यामागची कारणं उलगडली आहेत.
पुण्यात राहणारं वैज्ञानिक दांपत्य डॉ. मोनाली राहलकर आणि डॉ. राहुल बाहुलीकर यांनी जगभरात लोकांना होणारी हेळसांड पाहता करोनाच्या उत्पन्नीचं कारण शोधण्यासाठी खोलपपर्यंत जाण्याचं आपण ठरवलं असं म्हटलं आहे.
“लोकांना होणारा त्रास पाहता नेमकी या व्हायरसची सुरुवात कशी झाली यासाठी आम्ही उत्सुक आणि चिंताग्रस्त होतो.
आम्ही करोनाशी संलग्न असणाऱ्या इतर व्हायरसचा (RATG13)शोध घेण्याची सुरुवात केली,”असं त्यांनी सांगितलं आहे.
शोध सुरु असतानाच दक्षिण चीनमध्ये मोजियांग येथे वापरात नसलेल्या तांब्याच्या खाणीची काही कागदपत्रं त्यांच्या हाती लागली.
वॉल स्ट्रीट जर्नलच्या वृत्तानुसार, २०१२ मध्ये सहा कर्मचाऱ्यांना स्वच्छतेसाठी खाणीमध्ये अंडरग्राऊंड पाठवण्यात आलं होतं.
या खाणीत मोठ्या प्रमाणात वटवाघुळांचा संचार होता.
यानंतर हे सहा कर्मचारी गंभीर आजारी पडले होते.
यावेळी करोना रुग्णांमध्ये दिसणारी ताप, खोकला, रक्ताच्या गुठल्या अशी लक्षणं त्यांच्यात दिसत होती.
याशिवाय थकवा, फुफ्फुसातील न्यूमोनिया ही लक्षणंही जाणवत होती.
डॉक्टर मोनाली यांनी काही कर्मचाऱ्यांच्या फुफ्फुसातील रक्तवाहिन्यांमध्ये अडथळा निर्माण झाला होता.
या सहापैकी तीन कर्मचाऱ्यांचा मृत्यू झाला.
डॉक्टर मोनाली यांच्या म्हणण्यानुसार,“वटवाघूळांचं मलमूत्र हे स्पर्श झाल्यास हवेत मिश्रित होतं.
त्याच्यावर पाय पडल्यास ते आसापासच्या वातावरणात एकत्र होतं ज्यामुळे हवा अॅलर्जिक होते आणि तिथे उपस्थित असणाऱ्यांना त्रास होऊ शकतो”.
डॉक्टर मोनाली यांनी सांगितल्यानुसार, जगभरातील करोना रुग्णांचे रेडिओलॉजिकल रिपोर्ट पाहिले असता मोजियांगमधील खाण कामगारांशी अत्यंत मिळते जुळते असल्याचं लक्षात येतं.
सीटी स्कॅनलमध्येही हा साधर्म्यपणा जाणवत आहे.
“मे २०२० मध्ये आम्ही यासंबंधी पेपर प्रसिद्ध केला होता.
यानंतर ‘TheSeeker’या ट्विटर युजरने आमच्याशी संपर्क साधला.
त्यानेही शोध घेतला असता याच गोष्टी समोर आल्या होता.
मोजियांगच्या खाणीमधील कामगारांना जाणवणाऱ्या लक्षणांची माहिती असणारा प्रबंध त्याने आमच्यासोबत शेअर केला,”अशी माहिती डॉक्टर मोनाली यांनी दिली आहे.
या सहा कामगारांना देण्यात आलेली औषधंदेखील करोना रुग्णांच्या उपचारांमध्ये वापरण्यात येत असलेल्या औषधांसारखीच होती असं डॉक्टर मोनाली यांनी सांगितलं आहे.
या कर्मचाऱ्यांना बुरशीजन्य संक्रमण झाल्याचंही त्यांनी म्हटलं आहे.
डॉक्टर मोनाली आणि डॉक्टर राहुल यांनी‘करोना डॉक्टर ऑफ चायना’म्हणून ओळखले जाणारे डॉक्टर झाँग यांचाही उल्लेख केला आहे.
व्हिडीओ कॉन्फरन्सिंगच्या माध्यमातून खाणीतील सहा कर्मचाऱ्यांच्या केसचा अभ्यास केल्यानंतर व्हायरल संक्रमणमुळेच त्यांची ही स्थिती झाली होती असा निष्कर्ष त्यांनी काढला आहे.
भारतामध्ये करोनाविरुद्धच्या लढ्यात आप्तकालीन वापरासाठी परवानगी देण्यात आलेल्या सीरम इन्स्टिटयूट ऑफ इंडियाच्या ‘कोव्हिशिल्ड’आणि भारत बायोटेकच्या ‘कोव्हॅक्सिन’लसीसंदर्भात एक नवा खुलासा समोर आला आहे.
‘कोव्हिशिल्ड’लसीमुळे शरीरामध्ये अधिक प्रमाणात अ‍ॅण्टीबॉडीज (प्रतिपिंडे) निर्माण होतात.
करोना व्हॅक्सिन इंडक्टेड अ‍ॅण्टीबॉडीज टीट्री (म्हणजेच कोव्हॅट) अंतर्गत करण्यात आलेल्या अभ्यासाहून ही माहिती समोर आली आहे.
या अभ्यासामध्ये दोन्हींपैकी कोणत्याही लसीचे दोन डोस घेतलेल्या आरोग्य कर्मचाऱ्यांनी सहभाग नोंदवला होता.
कोव्हिशिल्डचा पहिला डोस घेतलेल्या व्यक्तींच्या शरीरामध्ये सेरोपोझिटिव्हिटी अ‍ॅण्टी-स्पाइक अ‍ॅण्टीबॉडीज तयार होण्याचं प्रमाण हे कोव्हॅक्सिन घेणाऱ्यांपेक्षा अधिक होतं, असं या अभ्यासामध्ये नमूद करण्यात आल्याचं एएनआयने दिलेल्या वृत्तात म्हटलं आहे.
हा अहवाल प्रकाशित झालेला नसून त्यावरील काम सुरु असल्याने सध्या त्याचा वापार क्लिनिकल प्रॅक्टीससाठी करता येणार नाहीय.
कोव्हिशिल्ड आणि कोव्हॅक्सिन दोन्ही लसींचे दोन डोस घेतल्यानंतर मोठ्या संख्येने अ‍ॅण्टीबॉडीज निर्माण होत आहेत.
मात्र सेरोपोझिटिव्हिटी आणि अ‍ॅण्टी-स्पाइक अ‍ॅण्टीबॉडीज तयार होण्याचं प्रमाण हे कोव्हिशिल्ड घेतलेल्यांमध्ये अधिक असल्याचं दिसून आलं आहे.
सेरोपोझिटिव्हिटी म्हणजेच अ‍ॅण्टीबॉडीज शरीरामध्ये असतानाच विषाणूला प्रतिसाद देण्याची क्षमता.
“या अभ्यासामध्ये ५५२ आरोग्य कर्मचारी सहाभगी झाले होते.
यापैकी ३२५ पुरुष तर २२७ महिला होत्या.
४५६ जणांना कोव्हिशिल्डचा तर ९६ जणांना कोव्हॅक्सिनचा पहिला डोस देण्यात आला.
पहिल्या डोसनंतर ७९.३ टक्के आरोग्य कर्मचाऱ्यांच्या शरीरामध्ये सेरोपोझिटिव्हिटी रेट दिसून आला.
कोव्हिशिल्ड घेणाऱ्यांमध्ये अ‍ॅण्टी-स्पाइक अ‍ॅण्टीबॉडीजचे प्रमाण हे कोव्हॅक्सिन घेणाऱ्यांपेक्षा अधिक होतं.
कोव्हिशिल्ड घेणाऱ्यांमध्ये हे प्रमाणे ८६.८ तर कोव्हॅक्सिन घेणाऱ्यांमध्ये ४३.८ टक्के इतकं होतं,”असं अहवालात म्हटलं आहे.
करोनाच्या कोणत्याही लसीचे दोन्ही डोस घेतलेल्या आरोग्य कर्मचाऱ्यांनी या अभ्यासामध्ये सहभाग घेतला होता.
करोनाचा संसर्ग न झालेल्या मात्र दोन्ही डोस घेतलेल्या कर्मचाऱ्यांचीच या संशोधनासाठी निवड करण्यात आलेली.
“सध्या भारतभरामध्ये सर्वच स्तरामध्ये सुरु असणाऱ्या करोना व्हॅक्सिन इंडक्टेड अ‍ॅण्टीबॉडीज टीट्री (म्हणजेच कोव्हॅट) अंतर्गत आरोग्य कर्मचाऱ्यांसंदर्भात अभ्यास करण्यात आला.
यामध्ये करोनाचा संसर्ग झालेल्या आणि न झालेल्यांवर वेगवेगळं संशोधन करण्यात आलं.
सार्क कोव्ही-२ अ‍ॅण्टी-स्पाइक बाईण्डींग अ‍ॅण्टीबॉडीज कर्मचाऱ्यांच्या शरीरामध्ये निर्माण झाल्या आहेत की नाही हे पाहण्यासाठी लस देण्यात आल्यानंतर २१ दिवस तसेच दुसऱ्या डोसला सहा महिने पूर्ण होण्याआधी चार वेळा नमूने घेण्यात आले,”असं अभ्यासात नमूद केलं आहे.
मात्र दोन्ही डोस घेतल्यानंतर दोन्ही लसी परिणामकारक पद्धतीने विषाणूंना तोंड देऊ शकणारी प्रतिपिंडे शरीरामध्ये तयार करत असल्याचं या अभ्यासात नमूद करण्यात आलं आहे.
दोन्ही लसींमुळे रोगप्रतिकारशक्ती वाढते.
मात्र पहिला डोस घेतल्यानंतर कोव्हिशिल्डनंतर सेरोपोझिटिव्हिटी आणि अ‍ॅण्टी-स्पाइक अ‍ॅण्टीबॉडीज तयार होण्याचं प्रमाण हे कोव्हॅक्सिनपेक्षा अधिक आहे.
सध्या सुरु असणाऱ्या संशोधनानंतर दोन्ही डोसचा रोगप्रतिकारशक्तीवर काय परिणाम होतो हे स्पष्ट होणार आहे,”असं अहवालात म्हटलं आहे.
शासनाच्या रुग्णवाहिका खरेदीचा मोठा लाभ वर्धा जिल्ह्यास झाला असून आज ११ रुग्णवाहिका जिल्ह्यात कार्यरत झाल्या आहेत.
कोविड संसर्ग स्थितीचा आढावा घेतांना पालकमंत्री सुनील केदार यांनी आरोग्य प्रशासनाकडून आज(रविवार) अपेक्षा व्यक्त केल्या.
यावेळी केदार म्हणाले की, आपला जिल्हा शासनाने ठरवून दिलेल्या निकषातील तिसऱ्या टप्प्यात येत असल्यामुळे जिल्ह्यात सर्वच बाबतीत शिथिलता देण्यात आली असली, तरी नागरिकांनी करोनाच्या नियमांचे काटेकोर पालन करून व्यवसाय आणि व्यवहार करणे आवश्यक आहे.
अति उत्साहामुळे आपल्या कुटुंबाला आणि जिल्ह्याला आपण पुन्हा करोनाच्या तिसऱ्या लाटेत घेऊन जाणार नाही याची काळजी प्रत्त्येक नागरिकाने घ्यावी.
असे आवाहन करून प्रशासनाने नियमांची काटेकोर अंमलबजावणी करावी अशा सूचना पालकमंत्री सुनील केदार यांनी केल्या आहेत.
जिल्हाधिकारी कार्यालयात कोविड संसर्ग परिस्थितीचा आढावा घेताना केदार बोलत होते.
यावेळी आमदार रणजित कांबळे, जिल्हाधिकारी प्रेरणा देशभ्रतार, सावंगीचे डॉ उदय मेघे,, सेवाग्राम रुग्णालयाचे डॉ नितीन गगणे, जि.प चे मुख्य कार्यपालन अधिकारी डॉ सचिन ओंबसे, पालिका मुख्याधिकारी पालिवाल उपस्थित होते.
कोविड चाचणी करण्यात जिल्हा सहाव्या स्थानावर असल्याबाबत समाधान व्यक्त करतानाच केदार यांनी जिल्ह्यात टेस्टिंग वाढविण्याच्या सूचना केल्या.
तसेच करोना रुग्ण संख्या वाढत असताना चाचण्या वाढवल्या पाहिजेत असेही ते म्हणाले.
जिल्ह्यात करोना लसीकरणाला मधल्या काळात चांगला वेग मिळाला होता.
त्यामुळे जिल्ह्यात ४५ ते ६०व त्यापुढील वयोगटातील लोकांचे ४० टक्के लसीकरण झाले याबाबत त्यांनी समाधान व्यक्त केले.
मात्र लसीच्या तुटवडयामुळे तो वेग कमी झाला.
आता पुन्हा जिल्ह्याला ४१ हजार लसी प्राप्त असून ग्रामीण भागात जनतेला लस घेण्यासाठी प्रोत्साहित करावे.
जुलै महिन्याच्या अखेरीस आपल्या जिल्ह्यातील ५० टक्केपेक्षा जास्त लसीकरण व्हायला पाहिजे.
लसीकरणच आपल्याला तिसऱ्या लाट पासून वाचवू शकेल.
लस घेतल्यामुळे शरीरात करोना विषाणूचा प्रतिकार करण्यासाठी शरीरात प्रतिपिंडे तयार होतात.
त्यामुळे करोनाचा संसर्ग होत नाही किंवा झाला तरी त्याची लक्षणे अगदी सौम्य असतात.
यामुळे लोकांचे प्राण, वेळ आणि पैसा दोन्हीची पुढील काळात बचत होईल.
त्यामुळे ग्रामीण भागातील नागरिकानी त्यांचा पहिला आणि दुसरा डोस पूर्ण करावा असे आवाहन यावेळी केदार यांनी केले.
आरोग्य विभागाने याबाबत जनजागृती करावी अशा सूचना त्यांनी दिल्या.
शासनाने पहिल्यांदाच एवढ्या मोठ्या प्रमाणात रुग्णवाहिका खरेदी करून जिल्ह्याला पाठविल्या आहेत.
आपल्या जिल्ह्याला ११ रुग्णवाहिका मिळाल्यामुळे ग्रामीण भागातील रुग्णांना यामुळे लवकर रुगणालायात पोहचविणे सोपे होईल.
म्युकरमायकोसिस आजाराचे जिल्ह्यात आतापर्यंत ९३ रुग्ण आढळून आलेत.
त्यापैकी ४ रुग्णांचा मृत्यू झाला तर २१ रुग्ण बरे झाले आहेत.
उर्वरित ६८ रुग्णांवर उपचार सुरू आहेत.
कोविडमधून बऱ्या झालेल्या रुग्णांनी या आजाराबाबत दक्ष असावे.
काहीही लक्षणे वाटल्यास तात्काळ डॉक्टरांकडून उपचार घ्यावेत.
त्यासाठीचे औषधी आपल्याकडे पुरेशा प्रमाणात आहेत असेही केदार यावेळी म्हणाले.
चीनच्या वुहानमधून उगम पावलेल्या करोनाने संपूर्ण जगाला आपल्या विळख्यात घेतलं आहे.
यामुळे अनेक जणांना जीव गमवावा लागला आहे.
तसेच जगाचं अर्थचक्रही मंदावलं आहे.
करोनाच्या पहिल्या लाटेनंतर दुसरी लाट आली आणि त्याचे गंभीर परिणाम दिसून आले.
आता करोनाच्या तिसऱ्या लाटेचं भाकीत वर्तवण्यात आलं आहे.
या लाटेत सर्वाधिक धोका हा लहान मुलांना असल्याचं सांगण्यात येत आहे.
यासाठी भारतातही लहान मुलांवर ‘कोव्हॅक्सिन’लसीची दुसऱ्या आणि तिसऱ्या टप्प्यातील क्लिनिकल ट्रायल सुरु करण्यात आली आहे.
तर चीननं ३ वर्षांवरील मुलांसाठी ‘करोनाव्हॅक’लसीला मंजुरी दिली आहे.
“करोनाव्हॅक लसीला चीन सरकारनं मंजुरी दिली आहे.
मात्र ही लस कधीपासून द्यायची हे मात्र ठरवलेलं नाही.
‘करोनाव्हॅक’ची नुकतील पहिल्या आणि दुसऱ्या टप्प्यातील करोना चाचणी पूर्ण केली आहे.
या क्लिनिकल ट्रायलमध्ये ३ ते १७ वयोगटातील शेकडो मुलांना लस दिली गेली.
त्यात ही लस सुरक्षित असल्याचं निष्पन्न झालं आहे.
त्याचबरोबर प्रभावी असल्याचं दिसून आलं आहे”,यीन वेईताँग यांनी चायना सेंट्रल टेलिविजनला दिलेल्या मुलाखतीत सांगितलं.
जागतिक आरोग्य संघटनेनं १ जूनला चीनची दुसरी करोना लस असलेल्या सिनोव्हॅकला मंजुरी दिली आहे.
यापूर्वी सिनोफार्मला मंजुरी देण्यात आली होती.
चीन देशातील लोकांच्या लसीकरणासोबत इतर देशांना लस पुरवण्याचं उद्दिष्ट ठेवलं आहे.
चीनमध्ये गेल्या काही दिवसात करोना लसीकरण मोहीमेचा वेग आणखी वाढवण्यात आला आहे.
गेल्या पाच दिवसात १० कोटी लोकांचं लसीकरण करण्यात आलं आहे.
त्याचबरोबर या वर्षाखेरीस देशातील ८० टक्के लोकांचं लसीकरण करण्याचं उद्दीष्ट असल्याचं सांगण्यात आलं आहे.
दिल्लीत गेल्या काही दिवसात करोना रुग्णांच्या संख्या झपाट्याने कमी होत आहे.
दिल्लीत रविवारी ३८१ नव्या रुग्णांची नोंद करण्यात आली .
१५ मार्चनंतर सर्वात कमी रुग्ण संख्या नोंदवली गेली आहे.
तर एका दिवसात ३४ जणांना करोनामुळे मृत्यू झाला आहे.
दिल्लीत शनिवारी सुद्धा ४१४ करोना रुग्णांची नोंद करण्यात आली होती.
तर ६० जणांचा मृत्यू झाला होता.
त्यामुळे करोना रुग्णवाढीचा दर हा ०.५ टक्क्यांच्या खाली आला आहे.
९ मार्चनंतर रुग्णावाढीची टक्केवारी सर्वात कमी आहे.
त्यामुळे दिल्लीकरांना तात्पुरता का होईना दिलासा मिळाला आहे.
करोना रुग्णांची संख्या कमी होत असली तरी मास्क, सोशल डिस्टन्सिंग पाळण्याचं आवाहन करण्यात आलं आहे.
दिल्लीत शनिवार-रविवार दरम्यानं एकूण ७६ हजार ८५७ जणांची करोना चाचणी करण्यात आली.
त्यात ५५ हजार ७८६ जणांची आरटी पीसीआर आणि २१ हजार २१ जणांची रॅपिड अँटीजेन टेस्ट करण्यात आली.
आतापर्यंत एकूण १ कोटी ९७ लाख ५८ हजार ३१५ जणांची चाचणी करण्यात आली आहे.
तर दुसरीकडे रुग्णालात एकूण २४ हजार ३०३ खाटा आहेत.
त्यापैकी २ हजार ९३६ खाटांवर रुग्ण भरती आहेत.
तर २१ हजार ३६७ खाटा रिकामी आहेत.
दिल्लीत मागच्या २४ तासात ५८ हजार ९१ जणांचं लसीकरण करण्यात आलं.
त्यापैकी ४२ हजार ८२३ जणांना लसीचा पहिला डोस तर १५ हजार २६८ जणांना करोना लसीचा दुसरा डोस देण्यात आला आहे.
दिल्लीत आतापर्यंत एकूण ५६ लाख ५० हजार ८१९ जणांचं लसीकरण करण्यात आलं आहे.
त्यापैकी एकूण ४३ लाख ६६ हजार २ जणांनी लसीचा पहिला डोस, तर १२ लाख ८४ हजार ८१७ जणांनी दुसरा डोस घेतला आहे.
दिल्लीत उद्यापासून अनलॉकची प्रक्रिया सुरु करण्यात येत आहे.
दिल्लीत सम विषम या योजनेनुसार दुकानं सुरु करण्याची परवानगी दिली आहे.
सरकारी कार्यालयात ‘अ’गटातील कर्मचाऱ्यांची १०० टक्के उपस्थिती असेल.
खासगी कार्यालयं ५० टक्के कर्मचाऱ्यांसह सुरु करण्याची परवानगी देण्यात आली आहे.
त्याचबरोबर मेट्रो ५० टक्के क्षमतेने सुरु करण्यास सांगितलं आहे.
या आठवड्यातील करोना रुग्णवाढीच्या दरावर पुढे काय सवलती द्यायचं हे अवलंबून असेल असं मुख्यमंत्री अरविंद केजरीवाल यांनी सांगितलं.
तिसऱ्या लाटेचा अंदाज बांधून दिल्ली सरकारने तयारी सुरु केली आहे.
दिल्लीत प्रतिदिन ३७ हजार रुग्णसंख्या वाढेल असा अंदाज समोर ठेवून रणनिती आखण्यात आली आहे.
बेड, ऑक्सिजन, औषधं आणि आयसीयू याची तयारी केली जात आहे.
लहान मुलांना करोनाची बाधा होईल असं तज्ज्ञांनी सांगितल्याने मुलांसाठी आयूसीयू बेडचं प्रयोजन केलं जात आहे.
त्याचबरोबर ४२० टन ऑक्सिजनसाठी स्टोरेज तयार करण्यात येत आहे.
चीनमधून उगम पावलेल्या करोनानं बघता बघता संपूर्ण जगाला आपल्या विळख्यात घेतलं आहे.
करोना विषाणूपुढे प्रगत देशही हतबल झाल्याचं दिसून आलं आहे.
त्यात करोनाच्या जीवघेण्या व्हेरियंटमुळे उपचार पद्धतीत बदल करावे लागत आहे.
दरम्यान दक्षिण आफ्रिकेतून एका धक्कादायक माहिती समोर आल्याने खळबळ उडाली आहे.
एका एचआयव्हीबाधित महिलेला गेल्या वर्षी करोनाची लागण झाली होती.
त्यानंतर या महिलेच्या शरीरात असलेल्या करोना विषाणूने ३२ वेळा आपली रचना बदलली आहे.
त्यामुळे शास्त्रज्ञांसमोर मोठं आव्हान निर्माण झालं आहे.
या बाबतचा अहवाल मेडीकल जरनल मेडआरक्सिवमध्ये देण्यात आला आहे.
मात्र याबाबतचं पुनरावलोकन अद्याप केलेलं नाही.
दक्षिण आफ्रिकेतील क्वाझलू नेटल भागात करोना विषाणूंची नवी रुपं समोर आली आहेत.
या भागात प्रत्येक ४ पैकी एका प्रौढ व्यक्तीला एचआयव्हीची लागण झाली आहे.
दक्षिण आफ्रिकेतील ३६ वर्षीय महिलेला २००६ साली एचआयव्हीची बाधा झाली होती.
त्यानंतर तिची रोगप्रतिकारशक्ती दिवसेंदिवस कमी होत गेली.
त्यानंतर सप्टेंबर २०२० मध्ये तिला करोनाची लागण झाली.
यावेळी तिच्या शरीरात करोना विषाणूंमध्ये बदल होत असल्याचं दिसून आलं.
विषाणूंमुळे स्पाइक प्रोटीनमध्ये १३ उत्प्रेरक जमा झाल्याचं निष्पन्न झालं.
तर विषाणूंमध्ये १९ अनुवांशिक बदल झाल्याचं दिसून आलं.
यापैकी काही व्हेरियंटबाबत चिंता व्यक्त करण्यात आली आहे.
यात इंग्लंडच्या E484K या B.1.1.7 चा अल्फा व्हेरियंट आणि दक्षिण आफ्रिकेतील N510Y या B.1.351 चा बिटा व्हेरियंटचा समावेश आहे.
या महिलेच्या माध्यमातून इतरांना संसर्ग झाला की नाही हे अद्याप कळू शकलेलं नाही.
एचआयव्हीबाधिताची रोगप्रतिकार शक्ती कमी झाल्याने त्यांना करोनाचा सर्वाधिक धोका असल्याचं एका अभ्यासातून समोर आलं आहे.
त्याचबरोबर त्यांच्या शरीरात करोना विषाणूंची नवे व्हेरियंट तयार होण्याची शक्यता आहे. 
त्यामुळे भविष्यात नवे व्हेरियंट आढळून येण्याची भीती व्यक्त करण्यात येत आहे.
अशा प्रकारची आणखी काही रुग्ण समोर आल्यास एचआयव्हीबाधित रुग्णांमधील नव्या विषाणूंची माहिती घेणं शक्य होईल, असं संशोधक टुलिओ दी ऑलिवेरा यांनी सांगितलं.
रोगप्रतिकार शक्ती कमी असलेल्यांमध्ये करोनाचे विषाणू जास्त काळ राहण्याची शक्यताही त्यांनी व्यक्त केली. 
संबंधित महिलेला करोनाची सौम्य लक्षणं होती. 
तरी देखील करोना विषाणू बाळगून होती. 
त्यामुळे भविष्यात अधिक वेगाने चाचणी आणि उपचारांचा विस्तार करण्याच आव्हान त्यांनी केलं आहे.
करोनाची दुसरी लाट ओसरत असली तरी रुग्णालयातील अपुऱ्या आरोग्य यंत्रणेचा प्रश्न अधोरेखित होत आहे.
दुसऱ्या लाटेत ऑक्सिजनच्या तुटवड्यामुळे अनेकांना प्राणाला मुकावं लागलं.
मात्र लाट ओसरत असली तरी काही भागात प्रश्न जैसे थेच आहे.
पालघर जिल्ह्यातून अशीच एक घटना समोर आली आहे.
सहा दिवसीय करोनाबाधित बाळाला वेळेवर उपचार न मिळाल्याने प्राण गमवावे लागले आहेत.
इतकंच नाही तर यासाठी बाळाच्या आई-वडील आणि नातेवाईकांना तीन रुग्णालयाचे उंबरठे झिजवावे लागले.
या घटनेनंतर नागरिकांनी संताप व्यक्त केला आहे.
पालघर जिल्ह्यातील सफाळ्यात असलेल्या एका खासगी रुग्णालयात ३१ मे रोजी एका बाळाचा जन्म झाला.
बाळाची मूदतपूर्व प्रसूती असल्याने त्याचं वजन कमी होतं.
त्यामुळे त्याला चांगल्या उपचारासाठी पालघरमधील एका रुग्णालयात जाण्याचा सल्ला देण्यात आला.
तिथे गेल्यानंतर बाळाची आई आणि बाळाची करोना अँटीजेन चाचणी करण्यात आली.
त्या रिपोर्टमध्ये आईचा रिपोर्ट निगेटीव्ह, तर बाळाचा रिपोर्ट पॉजिटिव्ह आला.
त्यांनंतर त्यांना तात्काळ पालघरमधील ग्रामीण रुग्णालयात जाण्यास सांगण्यात आलं.
मात्र तिथेही योग्य सुविधा नसल्याने पुढील उपचारासाठी जव्हार येथील रुग्णालयात हलविण्यात आलं.
मात्र यात बाळाची प्रकृती खालावत गेली.
जव्हारमध्येही वैद्यकीय सुविधा अपुऱ्या असल्याने तातडीने नाशिकच्या जिल्हा रुग्णालयात दाखल करणयात आलं.
गेल्या दोन दिवसांपासून त्याच्यावर नाशिकच्या जिल्हा रुग्णालयात उपचार सुरु होते.
मात्र शनिवारी ६ दिवसांच्या बाळाने अखेरचा श्वास घेतला.
तिसऱ्या लाटेत लहान मुलांना होणारा धोका पाहता उपाययोजना करण्यात येत आहेत.
मात्र सध्याची स्थिती पाहता या उपाययोजना कधी पूर्ण होतील याबद्दल शंका उपस्थित करण्यात येत आहे.
देशात करोनाची दुसरी लाट ओसरत असून आरोग्य यंत्रणेवरील ताण कमी झाला आहे.
तसेत ऑक्सिजनची पूर्तताही केली जात आहे.
असं असताना सहा दिवसांच्या बाळाला रुग्णालयाचे उंबरठे झिजवावे लागले याबाबत संताप व्यक्त केला जात आहे.
तीन रुग्णालयात ही सुविधा उपलब्ध असती तर त्या बाळाचे प्राण वाचले असते असं बाळाच्या नातेवाईकांचं म्हणणं आहे.
अपुऱ्या आरोग्य यंत्रणांबाबत सरकारला जाग तरी कधी येणार? 
असा प्रश्न सामान्य नागरिक उपस्थित करत आहेत.
केंद्रीय आरोग्य मंत्रालयाच्या माहितीनुसार देशात गेल्या २४ तासांत एक लाख १४ हजार ४६० नवीन करोनाबाधित रुग्ण आढळून आले आहेत.
तर एक लाख ८९ हजार २३२ रुग्ण करोनावर मात करून घरी परतले आहेत.
याच कालावधीत देशात दोन हजार ६७७ रुग्णांचा मृत्यू झाला आहे.
देशात सध्या १४ लाख ७७ हजार ७९९ रुग्ण उपचाराधीन असून, करोना बळींची एकूण संख्या तीन लाख ४६ हजार ७५९ वर पोहोचली आहे.
फेब्रुवारी महिन्यात डोकं वर काढलेल्या करोनाची दुसरी भयावह लाट ओसरताना दिसत आहे.
गेल्या काही दिवसांपासून देशातील बाधित रुग्णांची संख्या दिवसागणिक कमी होत असून, गेल्या २४ तासांतील आकडेवारी मोठा दिलासा देणारी आहे.
देशात तब्बल दोन महिन्यांनंतर दिवसभरात (५ जून) सर्वात कमी करोनाबाधितांची नोंद झाली आहे.
महत्त्वाचं म्हणजे गेल्या काही आठवड्यांपासून चिंतेत भर टाकणाऱ्या मृत्यूंची संख्याही कमी होताना दिसत आहे.
केंद्रीय आरोग्य मंत्रालयाकडून गेल्या २४ तासांतील आकडेवारी जाहीर करण्यात आली आहे.
केंद्रीय आरोग्य मंत्रालयाच्या माहितीनुसार देशात गेल्या २४ तासांत एक लाख १४ हजार ४६० नवीन करोनाबाधित रुग्ण आढळून आले.
राज्यातही करोनाच्या दुसऱ्या लाटेचा प्रादुर्भाव कमी होत आहे.
गेल्या आठवड्याच्या तुलनेत रुग्णसंख्येत ३३ टक्क्यांनी घट झाली आहे.
मृतांची संख्या कमी झाली असली, तरी मृत्युदर मात्र साडेचार टक्क्यांवरून पाच टक्क्यांवर गेला आहे.
मुंबई, पुण्यासह आता राज्याच्या इतर जिल्ह्यातील रुग्णसंख्याही कमी होत आहे.
२२ ते २८ मे या आठवड्यात राज्यात १,३९,६९५ रुग्णांचे नव्याने निदान झाले होते आणि ५,८९८ रुग्णांचा मृत्यू झाला होता.
२९ मे ते ४ जून या आठवड्यात रुग्णसंख्येत मोठ्या प्रमाणात घट झाली असून नव्याने निदान होणाऱ्या रुग्णांची संख्या ९२,३५० पर्यंत घसरली.
मृतांची संख्याही या आठवड्यात कमी झाली असून ४,७४१ मृत्यू झाले आहेत.
परंतु नव्याने बाधित झालेल्या रुग्ण आणि मृतांची संख्या यांची तुलना केली असता गेल्या आठवड्यापेक्षा या आठवड्यात मृत्युदर चारवरून पाच टक्क्यांवर गेला आहे.
राज्याचा एकूण मृत्युदरही १.९४ टक्क्यांवरून १.६९ टक्क्यांवर गेला आहे.
करोनाच्या लाटेमुळे अमेरिकन विद्यापीठांच्या लसीकरण धोरणामुळे भारतासह परदेशी विद्यार्थी अडचणीत सापडले आहेत.
ज्यांनी भारत बायोटेकची कोवॅक्सिन किंवा रशियन स्पुटनिक व्ही लस घेतली आहे अशा भारतीय विद्यार्थ्यांना पुन्हा लसीकरण करण्याचे आदेश अमेरिकेतील विद्यापीठांनी दिले आहेत.
जागतिक आरोग्य संघटनेची मान्यता न मिळालेल्या लस घेतलेल्या विद्यार्थ्यांनी पुन्हा लसीकरण करावे असे अमेरिकेतील विद्यापीठांनी सांगितले आहे.
विद्यापिठांनी या लसींची कार्यक्षमता आणि सुरक्षिततेविषयी माहिती नसल्याचे कारण देत संबंधित विद्यार्थ्यांना पुढील सत्र सुरु होण्यापूर्वी पुन्हा लसीकरण करण्याचे सांगितले आहे.
यामध्ये अनेक भारतीय विद्यार्थ्यांचा समावेश आहे ज्यांनी भारत बायोटेकची कोवॅक्सिन किंवा रशियाची स्पुटनिक व्ही लस घेतली आहे.
विद्यापीठांच्या या आदेशानंतर दोन वेगळ्या लसी घेतल्याने काही परिणाम तर होणार नाही ना असा प्रश्न या विद्यार्थ्यांपुढे निर्माण झाला आहे.
२५ वर्षांच्या मिलोनी दोशीने कोलंबिया यूनिवर्सिटी स्कूल ऑफ इंटरनेशनल आणि पब्लिक अफेयर्स येथे प्रवेश घेतला आहे.
भारतात तिने कोवॅक्सिन लसीचे दोन डोस घेतले होते.
न्यूयॉर्क टाईम्सच्या वृत्तानुसार विद्यापीठाने तिला पुन्हा लसीकरण करण्यास सांगितले आहे.
“मला दोन वेगळ्या लसी घेण्याची चिंता आहे.
विद्यापीठाने सांगितले की अर्जाची प्रक्रिया ही सर्वात कठीण भाग असेल, पण खरोखरच या सर्व गोष्टी चिंताजनक ठरल्या आहेत,”असे मिलोनी दोशीने सांगितले.
“कोविड -१९ लसी या अदलाबदल करण्यायोग्य नाहीत, दोन वेगवेगळ्या लसी घेतल्यानंतरच्या सुरक्षिततेचा आणि परिणामकारकतेचा अभ्यास केला गेला नाही,”असे रोग नियंत्रण व प्रतिबंधक केंद्राचे प्रवक्ते (सीडीसी) क्रिस्टन नॉर्डलंड यांनी न्यूयॉर्क टाइम्सला सांगितले.
ज्यांनी याआधी आरोग्य संघटनेची मान्यता नसलेल्या लस घेतल्या आहेत त्यांना इथे मान्यताप्रात्प लसीचा पहिला डोस घेतल्यानंतर २८ दिवस थांबावे लागणार आहे असे नॉर्डलंड म्हणाले.
जागतिक आरोग्य संघटनेने आतापर्यंत अमेरिकेतील औषधनिर्माण संस्थाच्या फायझर इंक, मॉडर्ना इंक आणि जॉनसन व जॉन्सन यांनी तयार केलेल्या लसींचा मान्यता दिली आहे.
दरवर्षी सुमारे २ लाख भारतीय विद्यार्थी अमेरिकेच्या विद्यापीठांमध्ये प्रवेश घेतात.
त्यापैकी बर्‍याचजणांना आता विद्यापीठांनी मंजूर केलेल्या लसींसाठी वेळापत्रक तयार करणे अवघड जात आहे.
या नव्या नियमामुळे त्यांच्या पुढील शिक्षणावर परिणाम होण्याची शक्यता आहे.
करोनाच्या लाटेमुळे अमेरिकन विद्यापीठांच्या लसीकरण धोरणामुळे भारतासह परदेशी विद्यार्थी अडचणीत सापडले आहेत. 
ज्यांनी भारत बायोटेकची कोवॅक्सिन किंवा रशियन स्पुटनिक व्ही लस घेतली आहे अशा भारतीय विद्यार्थ्यांना पुन्हा लसीकरण करण्याचे आदेश अमेरिकेतील विद्यापीठांनी दिले आहेत.
जागतिक आरोग्य संघटनेची मान्यता न मिळालेल्या लस घेतलेल्या विद्यार्थ्यांनी पुन्हा लसीकरण करावे असे अमेरिकेतील विद्यापीठांनी सांगितले आहे.
विद्यापिठांनी या लसींची कार्यक्षमता आणि सुरक्षिततेविषयी माहिती नसल्याचे कारण देत संबंधित विद्यार्थ्यांना पुढील सत्र सुरु होण्यापूर्वी पुन्हा लसीकरण करण्याचे सांगितले आहे.
यामध्ये अनेक भारतीय विद्यार्थ्यांचा समावेश आहे ज्यांनी भारत बायोटेकची कोवॅक्सिन किंवा रशियाची स्पुटनिक व्ही लस घेतली आहे.
विद्यापीठांच्या या आदेशानंतर दोन वेगळ्या लसी घेतल्याने काही परिणाम तर होणार नाही ना असा प्रश्न या विद्यार्थ्यांपुढे निर्माण झाला आहे.
२५ वर्षांच्या मिलोनी दोशीने कोलंबिया यूनिवर्सिटी स्कूल ऑफ इंटरनेशनल आणि पब्लिक अफेयर्स येथे प्रवेश घेतला आहे.
भारतात तिने कोवॅक्सिन लसीचे दोन डोस घेतले होते.
न्यूयॉर्क टाईम्सच्या वृत्तानुसार विद्यापीठाने तिला पुन्हा लसीकरण करण्यास सांगितले आहे.
“मला दोन वेगळ्या लसी घेण्याची चिंता आहे.
विद्यापीठाने सांगितले की अर्जाची प्रक्रिया ही सर्वात कठीण भाग असेल, पण खरोखरच या सर्व गोष्टी चिंताजनक ठरल्या आहेत,”असे मिलोनी दोशीने सांगितले.
“कोविड -१९ लसी या अदलाबदल करण्यायोग्य नाहीत, दोन वेगवेगळ्या लसी घेतल्यानंतरच्या सुरक्षिततेचा आणि परिणामकारकतेचा अभ्यास केला गेला नाही,”असे रोग नियंत्रण व प्रतिबंधक केंद्राचे प्रवक्ते (सीडीसी) क्रिस्टन नॉर्डलंड यांनी न्यूयॉर्क टाइम्सला सांगितले.
ज्यांनी याआधी आरोग्य संघटनेची मान्यता नसलेल्या लस घेतल्या आहेत त्यांना इथे मान्यताप्रात्प लसीचा पहिला डोस घेतल्यानंतर २८ दिवस थांबावे लागणार आहे असे नॉर्डलंड म्हणाले.
जागतिक आरोग्य संघटनेने आतापर्यंत अमेरिकेतील औषधनिर्माण संस्थाच्या फायझर इंक, मॉडर्ना इंक आणि जॉनसन व जॉन्सन यांनी तयार केलेल्या लसींचा मान्यता दिली आहे.
दरवर्षी सुमारे २ लाख भारतीय विद्यार्थी अमेरिकेच्या विद्यापीठांमध्ये प्रवेश घेतात.
त्यापैकी बर्‍याच जणांना आता विद्यापीठांनी मंजूर केलेल्या लसींसाठी वेळापत्रक तयार करणे अवघड जात आहे.
या नव्या नियमामुळे त्यांच्या पुढील शिक्षणावर परिणाम होण्याची शक्यता आहे.
राज्यात करोना संसर्गाच्या दुसऱ्या लाटेचा प्रादुर्भाव कमी होत असून गेल्या आठवड्याच्या तुलनेत रुग्णसंख्येत ३३ टक्क्यांनी घट झाली आहे.
मृतांची संख्या कमी झाली असली तरी मृत्युदर मात्र साडेचार टक्क्यांवरून पाच टक्क्यांवर गेला आहे.
मुंबई, पुण्यासह आता राज्याच्या इतर जिल्ह्यातील रुग्णसंख्याही कमी होत आहे.
२२ ते २८ मे या आठवड्यात राज्यात १,३९,६९५ रुग्णांचे नव्याने निदान झाले होते आणि ५,८९८ रुग्णांचा मृत्यू झाला होता.
२९ मे ते ४ जून या आठवड्यात रुग्णसंख्येत मोठ्या प्रमाणात घट झाली असून नव्याने निदान होणाऱ्या रुग्णांची संख्या ९२,३५० पर्यंत घसरली.
मृतांची संख्याही या आठवड्यात कमी झाली असून ४,७४१ मृत्यू झाले आहेत.
परंतु नव्याने बाधित झालेल्या रुग्ण आणि मृतांची संख्या यांची तुलना केली असता गेल्या आठवड्यापेक्षा या आठवड्यात मृत्युदर चारवरून पाच टक्क्यांवर गेला आहे.
राज्याचा एकूण मृत्युदरही १.९४ टक्क्यांवरून १.६९ टक्क्यांवर गेला आहे.
राज्यात बहुतांश जिल्ह्यांमधील रुग्णसंख्येत गेल्या आठवड्याच्या तुलनेत घट झाली आहे.
रुग्णसंख्येत सर्वाधिक घट बुलढाणा, अहमदनगर आणि सातारा जिल्ह्यात झाली असून या ठिकाणी गेल्या आठवड्याच्या तुलनेत सुमारे चार हजाराहून अधिक रुग्णसंख्या कमी झाली आहे.
त्या खालोखाल पुणे, सोलापूर, सांगली, बीड, यवतमाळ या जिल्ह्यांमध्ये या आठवड्यात दोन हजारांहून अधिक नव्याने बाधित होणाऱ्या रुग्णांची संख्या कमी झाली आहे.
राज्यात केवळ सिंधुदुर्ग जिल्ह्यात गेल्या आठवड्याच्या तुलनेत सुमारे ७०० नव्या बाधितांची संख्या वाढली आहे.
मेच्या शेवटच्या आठवड्यात सिंधुदुर्गमध्ये २९३७ रुग्ण नव्याने आढळले होते, तर  जूनच्या पहिल्या आठवड्यात रुग्णसंख्येत ३६३१ रुग्णांची नव्याने भर पडली आहे.
मृतांच्या संख्येत मात्र त्यातुलनेत घट नोंदली आहे.
बहुतांश जिल्ह्यामध्ये गेल्या आठवड्याच्या तुलनेत या आठवड्यात मृतांची संख्याही कमी झाली असून यात प्रामुख्याने पुणे, सोलापूर, वर्धा या जिल्ह्यांचा समावेश आहे.
परंतु नव्याने बाधित होणाऱ्या रुग्णांची संख्याच्या तुलनेत मात्र मृतांची संख्या वाढल्यामुळे काही जिल्ह्याच्या मृत्युदरात मात्र या आठवड्यात मोठी वाढ झाल्याचे दिसून येत आहे.
औरंगाबाद महानगर पालिकेमध्ये गेल्या आठवड्यात नव्याने बाधित झालेले रुग्ण आणि मृत्यू याची तुलना करता १९ टक्के मृत्युदर असून राज्यात सर्वाधिक होता.
या आठवड्यात हे प्रमाण ४८ टक्क्यांवर गेले आहे.
नांदेडमध्ये आठवड्याचा मृत्युदर १५ टक्क्यांवरून ४३ टक्क्यांवर, तर नागपूर ग्रामीणमध्ये तीन टक्क्यांवरून २७ टक्क्यांवर पोहोचला आहे.
त्या खालोखाल नंदुरबार, परभणी, लातूर, भंडारा आणि गडचिरोली येथे मृत्युदरांत वाढ झाली आहे.
मुंबई महानगर प्रदेशात गेल्या आठवड्याच्या तुलनेत या आठवड्यात रुग्णसंख्येत मोठी घट झाली असून मुंबईत सुमारे दीड हजारांनी नव्या बाधितांची संख्या कमी झाली आहे.
मृत्युदरांतही बहुतांश भागात घट झाली आहे.
परंतु वसई-विरार, पालघर, भिवंडी निजामपूर भागांत मात्र मृत्युदरात मोठी झाल्याचे दिसून येते.
वसई विरारमध्ये गेल्या आठवड्यात १२५६ रुग्णांचे निदान झाले असून ५० रुग्णांचा मृत्यू झाला आहे.
तर या आठवड्याने नव्याने होणाऱ्या बाधितांची संख्या १०३१ आणि मृतांची संख्या १५९ वर गेली आहे.
गेल्या आठवड्याच्या तुलनेत भिवंडी निजामपूरचा मृत्युदर ६ टक्क्यांवरून २१ टक्क्यावर तर पालघरचा २ टक्क्यावरून ५ टक्क्यावर गेला आहे.
देशात करोनाची दुसरी लाट ओसरत असली तरी मृतांचा आकडा चिंता वाढवणारा होता.
करोनाच्या दुसऱ्या लाटेत आतापर्यंत ६४६ डॉक्टरांनी जीव गमवला आहे.
इंडियन मेडिकल असोसिएशननं याबाबतची माहिती दिली आहे.
देशातील विविध राज्यांमध्ये करोना रुग्णांवर उपाचार करणाऱ्या ६४६ डॉक्टरांचा रुग्णांची सेवा करताना मृत्यू झाला आहे.
देशात सर्वाधिक डॉ़क्टरांचे मृत्यू हे दिल्लीत झाले आहे.
त्यानंतर बिहार आणि उत्तर प्रदेश राज्यांत करोना रुग्णांची सेवा करताना डॉक्टराना प्राणाला मुकावं लागत आहे.
दुसऱ्या लाटेत करोना रुग्णसंख्या वाढल्याने आरोग्य व्यवस्थेवर मोठा ताण वाढला होता.
करोना लस, रेमडेसिवीर इंजेक्शन, बेड्स यांचा तुटवडा जाणवत होता.
त्यामुळे डॉक्टर्स, नर्सेस, आरोग्य कर्मचारी जीव धोक्यात टाकून रुग्णांची दिवस-रात्र सेवा करत होते.
करोनाच्या दुसऱ्या लाटेत दिल्लीत १०९, बिहारमध्ये ९७, उत्तर प्रदेशात ७९, राजस्थानमध्ये ४३, झारखंडमध्ये ३९, गुजरातमध्ये ३७, आंध्र प्रदेशमध्ये ३५, तेलंगाणा ३४, तामिळनाडूत ३२, पश्चिम बंगालमध्ये ३०,महाराष्ट्रमध्ये २३, ओडिशामध्ये २३, मध्य प्रदेशात १६ डॉक्टरांचा मृत्यू झाला आहे.
देशात गेल्या २४ तासात एक लाख २० हजार ५२९ नव्या करोनाबाधितांची भर पडली.
त्यामुळे देशातल्या उपचाराधीन रुग्णांची संख्या आता १५ लाख ५५ हजार २४८ वर पोहोचली आहे.
तर देशात काल दिवसभरात एक लाख ९७ हजार ८९४ रुग्ण करोनामुक्त होऊन घरी परतले.
त्यामुळे आत्तापर्यंत बरे झालेल्या रुग्णांची संख्या आता दोन कोटी ६७ लाख ९५ हजार ५४९ वर पोहोचली आहे.
देशातला रुग्ण बरे होण्याचा दर आता ९३.३८ टक्के झाला आहे.
करोना विषाणू साथीची दुसरी लाट नियंत्रणात आल्याचे नमूद करीत ३७७ जिल्ह्यांमध्ये संसर्गदर ५ टक्क्यांपेक्षा खाली घसरल्याची माहिती केंद्रीय आरोग्य मंत्रालयाच्या वतीने शुक्रवारी देण्यात आली.
७ मे रोजी दैनंदिन रुग्णसंख्येने शिखर गाठले होते, परंतु आता त्यांत ६८ टक्क्यांनी घट झाल्याचेही सांगण्यात आले.
त्याचबरोबर लसीकरणात प्रौढांना प्राधान्य देण्यात येणार असून लहान मुलांबाबत तातडीने निर्णय होणार नसल्याचेही केंद्राने स्पष्ट केले.
देशात करोनाच्या दुसऱ्या लाटेचा जोर ओसरत असल्याने राज्यांनी आता अनलॉकच्या दिशेने पावलं उचलण्यास सुरुवात केली आहे.
महाराष्ट्रानंतर आता दिल्लीतही लॉकडाउनमधील काही नियमांत शिथिलता आणण्यात आली आहे.
करोनाच्या दुसऱ्या लाटेमुळे दिल्लीत लॉकडाउन लावण्यात आला होता.
सहावेळा लॉकडाउनचा अवधी वाढवण्यात आला होता.
मात्र सातव्यांदा लॉकडाउनचा अवधी वाढवत असताना मुख्यमंत्री अरविंद केजरीवाल यांनी काही नियमांमध्ये शिथिलता आणली आहे.
दिल्लीत सम-विषम फॉर्म्युल्याने बाजार सुरु करण्यास परवानगी दिली आहे.
त्याचबरोबर मेट्रो ट्रेन सुरु करण्यासही हिरवा कंदील दाखवण्यात आला आहे.
दिल्लीत १४ जूनपर्यंत लॉकडाउन असला तरी अनलॉकची प्रक्रिया सुरु करण्यात आली आहे.
दिल्लीत सम विषम या योजनेनुसार दुकानं सुरु करण्याची परवानगी दिली आहे.
सरकारी कार्यालयात ‘अ’ गटातील कर्मचाऱ्यांची १०० टक्के उपस्थिती असेल.
खासगी कार्यालयं ५० टक्के कर्मचाऱ्यांसह सुरु करण्याची परवानगी देण्यात आली आहे.
त्याचबरोबर मेट्रो ५० टक्के क्षमतेने सुरु करण्यास सांगितलं आहे.
या आठवड्यातील करोना रुग्णवाढीच्या दरावर पुढे काय सवलती द्यायचं हे अवलंबून असेल असं मुख्यमंत्री अरविंद केजरीवाल यांनी सांगितलं.
तिसऱ्या लाटेचा अंदाज बांधून दिल्ली सरकारने तयारी सुरु केली आहे.
दिल्लीत प्रतिदिन ३७ हजार रुग्णसंख्या वाढेल असा अंदाज समोर ठेवून रणनिती आखण्यात आली आहे.
बेड, ऑक्सिजन, औषधं आणि आयसीयू याची तयारी केली जात आहे.
लहान मुलांना करोनाची बाधा होईल असं तज्ज्ञांनी सांगितल्याने मुलांसाठी आयूसीयू बेडचं प्रयोजन केलं जात आहे.
त्याचबरोबर ४२० टन ऑक्सिजनसाठी स्टोरेज तयार करण्यात येत आहे.
दिल्लीत करोना रुग्ण संख्या झपाट्याने कमी होत आहे.
मागच्या २४ तासात जवळपास ४०० करोना रुग्णांची नोंद झाली आहे.
रुग्णवाढीचा दर ०.५ टक्क्यांवर आला आहे.
त्यामुळे दिल्लीत अनलॉकची प्रक्रिया सुरु करण्यात आली आहे.
देशात करोनाचा फैलाव रोखण्यासाठी मोठ्या प्रमाणात लसीकरण मोहीम हाती घेण्यात आली आहे.
कोविशिल्ड, कोव्हॅक्सिननंतर रशियाच्या स्पुटनिक व्ही लसीला मान्यता देण्यात आली आहे.
आता सिरम इन्स्टिट्यूट ऑफ इंडियामध्ये स्पुटनिक व्ही लशीच्या निर्मितीला ड्रग्ज कंट्रोलर जनरल ऑफ इंडियाने हिरवा कंदील दाखवला आहे.
या परवानगीनंतर सिरम इन्स्टिट्यूट भारतात स्पुटनिक व्ही लसीची निर्मिती करणार आहे.
डीसीजीआयनं स्पुटनिक व्ही लसीचं परीक्षण, चाचणी करण्यास मंजुरी दिली आहे.
त्यामुळे सिरम इन्स्टिट्यूटमध्ये कोविशिल्डनंतर स्पुटनिक व्ही लस निर्मितीचा मार्ग मोकळा झाला आहे.
याबाबतचं वृत्त एएनआय या वृत्तसंस्थेनं दिलं आहे.
या मंजुरीनंतर स्पुटनिक व्ही लसीची निर्मिती करणारी सिरम इन्स्टिट्यूट सहावी कंपनी आहे.
पुण्यातील हडपसर केंद्रात स्पुटनिक व्ही लस निर्मितीसाठी मॉस्कोच्या गमलेया सिसर्च इन्स्टिट्यूट ऑफ अपिडेमियॉलॉजी अँड मायक्रोबायोलॉजीसोबत करार केला आहे.
भारतात सध्या डॉ. रेड्डीज लॅबोरेटरीजद्वारे स्पुटनिक व्ही लसीचं उत्पादन केलं जात आहे.
स्पुटनिक व्ही लसीला आतापर्यंत ५०हून अधिक देशात मान्यता आहे.
भारतात स्पुटनिक व्ही लसीचा एक डोस ९४८ रुपयांना उपलब्ध असणार आहे.
त्यावर पाच टक्के जीएसटी आकारण्यात येणार असल्याने एकूण किंमत ९९५ रुपये ४० पैसे इतकी असेल असं कंपनीने स्पष्ट केलं आहे.
त्यामुळे ही रशियन बनावटीची लस भारतात सरासरी हजार रुपयांना उपलब्ध होणार असल्याचं स्पष्ट झालं आहे.
रशियामधून स्पुटनिक व्ही लसीचा पहिला साठा हा १ मे रोजी भरतात दाखल झाला होता.
स्थानिक औषध प्रशासनाने त्याला १३ मे रोजी मान्यता दिली होती.
आता भारतीय कंपन्यांच्या माध्यमातूनही या लसींची निर्मिती केली जाणार आहे.
अनेक संशोधनांमध्ये ही लस ९० टक्के परिणामकारक असल्याचं दिसून आलं आहे.
केंद्र सरकारने जाहीर केलेल्या टप्प्यांनुसार मुंबईतील १८ वर्षे वयोगटापुढच्या सर्वांना लस देण्यासाठी मुंबई महानगर पालिकेने थेट लस पुरवठादारांकडून लस खरेदीची तयारी सुरू केली होती.
मात्र, त्यात मोठा अडथळा आला असून त्यामुळे मुंबईकरांना लस पुरवठादार मिळण्यात अजून अडचणी निर्माण झाल्या आहेत.
मुंबई महानगर पालिकेनं लस पुरवठ्यासाठी जारी केलेल्या ग्लोबल टेंडरला प्रतिसाद म्हणून आलेल्या सर्व ९ निविदा पालिका प्रशासनाने रद्द केल्या आहेत.
या निविदांसोबत आवश्यक असलेली कागदपत्रांची पूर्तता करण्यात आली नसल्यामुळे हा निर्णय घेण्यात आल्याचं पालिकेकडून सांगण्यात आलं आहे.
त्यामुळे आता पुन्हा एकदा लस पुरवठ्यासाठी पालिकेकडून प्रयत्न सुरू झाले असून स्पुटनिक व्हीच्या पुरवठ्यासाठी डॉ. रेड्डीच लॅबोरेटरीज सोबत चर्चा सुरू असल्याचं पालिकेकडून स्पष्ट करण्यात आलं आहे.
मे महिन्यात मुंबई महानगर पालिकेनं करोनाच्या लसीचे एक कोटी डोस मिळवण्यासाठी ग्लोबल टेंडर जाहीर केलं होतं.
यासाठी पालिकेकडे एकूण ९ लस पुरवठादारांच्या निविदा सादर झाल्या.
यापैकी ८ निविदा या स्पुटनिक व्ही लसीच्या पुरवठ्यासाठी होत्या तर एक निविदा ही फायझर आणि अॅस्ट्राझेनेका लसीच्या पुरवठ्यासाठी होती.
मात्र, त्यांनी सादर केलेली कागदपत्र पालिकेच्या निकषांनुसार अपुरी असल्यामुळे या निविदा रद्द करण्यात आल्या आहेत.
सध्याच्या आकडेवारीनुसार मुंबई महानगर पालिकेला १८ ते ४५ वयोगटातल्या नागरिकांना लसीकृत करण्यासाठी एक कोटी डोसची आवश्यकता असून इतर नागरिकांसाठी ५० लाख डोसची गरज आहे.
दरम्यान, DRL अर्थात Dr. Reddy’s Laboratories सोबत स्पुटनिक व्ही लसीच्या पुरवठ्यासंदर्भात बोलणी सुरू असल्याचं पालिकेकडून सांगण्यात आलं आहे.
रेड्डीज लॅबोरेटरीनं स्पुटनिक व्ही लसीचा काही साठा प्रायोगिक तत्वावर पुरवण्याची देखील तयारी दाखवली असल्याचं पालिकेनं स्पष्ट केलं आहे.
त्यामुळे आता मुंबईकरांना लस पुरवठ्यासाठी अजून काही काळ वाट पाहावी लागणार असल्याचं स्पष्ट झालं आहे.
यासंदर्भात येत्या ८ ते १० दिवसांमध्ये सविस्तर चर्चा केली जाणार आहे.
एकीकडे महाराष्ट्रातली रुग्णसंख्या कमी होत असताना मुंबईत देखील काही प्रमाणात रुग्णसंख्या खाली येऊ लागल्याचं चित्र आहे.
शुक्रवारच्या आकडेवारीनुसार मुंबईत दिवसभरात ९७३ नव्या करोनाबाधितांची नोंद झाली आहे.
त्यामुळे एकूण करोनाबाधितांचा आकडा ७ लाख ९ हजार ९४१ झाला आहे.
त्याचवेळी २४ तासांत मुंबईत १२०७ रुग्ण बरे झाले आहेत.
तर शुक्रवारी दिवसभरात मुंबईत २४ रुग्णांचा मृत्यू झाल्याची नोंद करण्यात आली आहे.
त्यामुळे मुंबईतील एकूण करोना मृतांचा आकडा १४ हजार ९८९ झाला आहे.
राज्यात करोनाच्या दुसऱ्या लाटेनंतर पुन्हा निर्बंध लागू करण्यात आले होते.
तब्बल दीड महिन्यानंतर राज्यातील निर्बंध करण्याच्या दिशेनं सरकारनं पावलं टाकली असून, तसे आदेशही काढण्यात आले आहेत.
राज्यात सोमवारपासून टप्प्याटप्प्याने‘अनलॉक’होत आहे.
त्यामुळे मुंबईकरांना उत्सुकता आहे ती लोकलमधून सर्वसामान्यांना प्रवास करण्यास मूभा देण्यात आली की नाही याची… राज्य सरकारने कोणत्या जिल्ह्यात कोणत्या सेवा पूर्णक्षमतेनं सुरू होतील याचा उल्लेख केला असून, त्यात लोकल सेवेबद्दलही माहिती देण्यात आलेली आहे.
राज्य सरकारने अनलॉकचे आदेश काढताना पाच गटांत जिल्ह्यांची वर्गवारी केली आहे.
पॉझिटिव्ही रेट आणि व्पापलेल्या ऑक्सिजन बेडच्या टक्केवारीनुसार जिल्ह्यांची पाच गटात विभागणी केली जाणार आहे.
त्यावरच संचारबंदी हटवण्यासह इतर सेवांना परवानगी दिली जाणार आहे.
पहिल्या गटात येणाऱ्या जिल्ह्यांमधील सर्व निर्बंध हटवले जाणार आहेत.
त्याचबरोबर सर्व व्यवहार पूर्वीप्रमाणे सुरू करण्यास परवानगी देण्यात आली आहे.
पहिल्या गटात येणाऱ्या जिल्ह्यांतच लोकल सेवा पूर्वीप्रमाणे सुरू करण्यास मूभा देण्यात आलेली आहे.
मात्र, स्थितीनुसार स्थानिक आपत्ती व्यवस्थापन विभागास निर्बंध घालण्याची मुभा असेल, असंही आदेशात म्हटलं आहे.
ज्या जिल्ह्यांमध्ये करोना पॉझिटिव्हिटी दर हा ५ टक्के आणि ऑक्सिजन बेड २५ टक्केपेक्षा कमी भरलेले आहेत.
त्यांचा पहिल्या गटात समावेश केला जाणार आहे.
अशाच ठिकाणी लोकल सेवा सुरू करण्यास परवानगी देण्यात आली आहे.
मात्र, मुंबईतील पॉझिटिव्हीटी रेट हा ५.२५ टक्के असून, ठाणे जिल्ह्याचा पॉझिटिव्हीटी रेटही जवळपास ७.५४ टक्क्यांच्या जवळपास आहे.
पॉटिव्हिटी रेटनुसार दोन्ही जिल्ह्यांचा समावेश तिसऱ्या गटात होतो.
त्यामुळे लोकलमधून प्रवास करण्यासाठी मुंबई महानगर प्रदेशातील नागरिकांना प्रतिक्षाच करावी लागणार आहे.
अत्यावश्यक दुकानं सकाळी ७ ते २ आणि इतर दुकानं सोमवार ते शुक्रवार सकाळी ७ ते २ सर्व खुली राहतील, मॉल्स थिएटर्स सर्व बंद राहतील, सोमवार ते शुक्रवार हॉटेल्स ५० टक्के क्षमतेनं दुपारी २ पर्यंत खुली राहतील, तर त्यानंतर पार्सल सेवा देता येणार आहे.
महत्त्वाचं म्हणजे शनिवार रविवार बंद राहतील.
लोकल रेल्वे सेवा सर्वसामान्यांसाठी बंद राहणार आहे.
मॉर्निंक वॉक, मैदाने, सायकलिंग पहाटे ५ ते सकाळी ९ मुभा, ५० टक्के क्षमतेनं खासगी आणि शासकीय कार्यालय सुरू करण्यास परवानगी देण्यात आली आहे.
सोमवार ते शुक्रवार आऊटडोअर क्रीडा सकाळी ५ ते ९ सुरू असणार आहेत.
सोमवार ते शनिवार स्टुडियोत चित्रीकरण करता येणार आहे.
मनोरंजन कार्यक्रम ५० टक्के क्षमतेसह दुपारी २ पर्यंत खुले असणार आहेत.
बांधकामांना दुपारी दोन पर्यंत मुभा असणार आहे.
जमावबंदी\संचारबंदी कायम राहणार आहे.
देशात लशींचा तुटवडा जाणवत असल्याने गेल्या काही महिन्यात लसीकरणाचा वेग मंदावला आहे.
करोना लसीच्या निर्मितासाठी लागणाऱ्या कच्च्या मालाचा तुटवडा जाणवू लागल्याने उत्पादनात घट झाली होती.
कोविशिल्ड या करोना लसीचं उत्पादन करणाऱ्या सीरम इन्स्टिट्युटचे अदर पूनावाला यांनी ही माहिती दिली होती.
मात्र आता हा प्रश्न पूर्णपणे सुटला आहे.
यासाठी अदर पूनावाला यांनी अमेरिकेचे राष्ट्राध्यक्ष जो बायडेन आणि परराष्ट्र मंत्री एस. जयशंकर यांचे आभार मानले आहेत.
त्यामुळे लसीकरण उत्पादनाला पुन्हा एकदा वेग मिळणार आहे.
अमेरिकेनं संरक्षण उत्पादन अधिनियमांतर्गत कच्चा मालावर लावलेलं निर्बंध गुरुवारी हटवले आहेत.
“अमेरिकेचे राष्ट्राध्यक्ष जो बायडेन आणि परराष्ट्रमंत्री एस.
जयशंकर यांच्या प्रयत्नांसाठी धन्यवाद, नव्या नितीमुळे भारतात कच्चा मालाच्या पुरवठ्यात वाढ होणार आहे.
त्यामुळे करोना लसीच्या उत्पादनात वाढ होईल.
करोना विरुद्धची लढाई आपण एकजूटीने लढू”असं ट्वीट अदर पूनावाला यांनी केलं आहे.
सिरम इन्स्टिट्युटतर्फे Astrazeneca आणि Oxford यांच्यासोबत संयुक्तपणे Covishield लसीचं उत्पादन केलं जात आहे.
सध्या महिन्याला ६ ते ६.५ कोटी डोसचं उत्पादन सीरमच्या पुण्यातील प्लांटमध्ये सुरू असून ते १० ते ११ कोटींपर्यंत नेण्याचं ध्येय या गाठण्याचा संकल्प अदर पूनावाला यांनी यापूर्वी बोलून दाखवला होता.
राज्यातील करोना संसर्गाचे प्रमाण कमी होताना दिसत आहे.
दररोज आढळणाऱ्या करोनाबाधितांच्या संख्येत आता घट होत असून, करोनातून बरे होणाऱ्यांचे प्रमाण वाढल्याचे दिसून येत आहे.
मात्र अद्यापही राज्यातील काही जिल्ह्यांमध्ये करोनाबाधित आढळून येत आहेत, शहरी भागांच्या तुलनेत आता ग्रामीण भागात संसर्ग काहीसा वाढल्याचे दिसत आहे.
या पार्श्वभूमीवर राज्यातील लॉकडाउन १५ जुलैपर्यंत वाढवला गेला आहे.
तर, ज्या ठिकाणी संसर्गाचे प्रमाण कमी झाले आहे तिथं निर्बंध शिथिल केले गेले आहेत.
आज दिवसभरात राज्यात २० हजार ८५२ रूग्ण करोनातून बरे झाले आहेत.
तर, १४ हजार १५२ नवीन करोनाबाधितांची नोंद झाली आहे.
याशिवाय राज्यात दिवसभरात २८९ रूग्णांचा मृत्यू देखील झाला आहे.
राज्यात आजपर्यंत एकूण ५५,०७,०५८ करोनाबाधित रुग्ण बरे होऊन घरी परतले आहेत.
यामुळे राज्यातील रुग्ण बरे होण्याचे प्रमाण (रिकव्हरी रेट ) ९४.८६ टक्के एवढे झाले आहे.
तर, सध्या राज्यातील मृत्यूदर १.७ टक्के एवढा आहे.
आजपर्यंत तपासण्यात आलेल्या ३,६०,३१,३९५ प्रयोगशाळा नमुन्यांपैकी ५८,०५,५६५ (१६.११ टक्के) नमुने पॉझिटिव्ह आले आहेत.
सध्या राज्यात १४,७५,४७६ व्यक्ती होमक्वारंटाईनमध्ये आहेत तर ७,४३० व्यक्ती संस्थात्मक क्वारंटाईनमध्ये आहेत.
राज्यात आज रोजी एकूण १,९६,८९४ ॲक्टिव्ह रुग्ण आहेत.
राज्यात करोना पाठोपाठ म्युकरमायकोसिस अर्थात काळी बुरशीचे रुग्ण मोठ्या प्रमाणावर आढळू लागले आहेत.
केंद्र सरकारच्या निर्देशांनुसार राज्य सरकारने म्युकरमायकोसिसला साथरोग कायद्यांतर्गत साथीचा रोग म्हणून समाविष्ट केलं असून त्यानुसार निदानपद्धती आणि उपचारपद्धतींसंदर्भात निर्णय घेण्याचे अधिकार आता राज्य सरकारला मिळाले आहेत.
या पार्श्वभूमीवर आता राज्य सरकारने महत्त्वपूर्ण निर्णय घेतला असून राज्यभरात म्युकरमायकोसिसवर उपचार देणाऱ्या रुग्णालयांना या आजाराच्या उपचारांसाठीचे दर निश्चित करून दिले आहेत.
निश्चित दरांपेक्षा जास्त दर कोणत्याही रुग्णालयाला आकारता येणार नाहीत.
राज्यभरात म्युकरमायकोसिसच्या उपचारांसाठी काही रुग्णालये अव्वाच्या सव्वा बिलं आकारत असल्याचं निदर्शनास आलं होतं.
राज्य सरकारच्या या निर्णयामुळे असा प्रकारांना आळा बसणार आहे.
पंतप्रधान नरेंद्र मोदींनी महाराष्ट्रातील तसेच मुंबईमधील करोना संदर्भातील कामाचं कौतुक केल्याचा पुरावा काय आहे असा प्रश्न राज्याचे विधानसभा विरोधी पक्षनेते देवेंद्र फडणवीस यांनी उपस्थित केला आहे.
पंतप्रधान नरेंद्र मोदींनी राज्यातील करोनासंदर्भातील कामाचं कौतुक केल्याची एखादी व्हिडीओ क्लिप वगैरे आहे का? 
असा प्रश्न फडणवीस यांनी‘लोकसत्ता’च्या‘दृष्टी’आणि‘कोन’या दूरसंवादमालेत बोलताना उपस्थित केला.
देवेंद्र फडणवीस यांनी मुंबईमध्ये मृतांचा आकडा लपवला जात असल्याचं एका प्रश्नाला उत्तर देताना सांगितलं.
त्यावरुनच लोकसत्ताचे संपादक गिरीश कुबेर यांनी एवढी लपवाछपवी असेल तर पंतप्रधान का कौतुक करतात?, असा प्रश्न फडणवीस यांना विचारला.
“पंतप्रधानांनी केलेलं कौतुक तुम्ही ऐकलं का?, कोणी तरी ऐकलं का?”,असा प्रतिप्रश्न फडणवीस यांनी उपस्थित करत हा सर्व प्रचार करण्याचा भाग असल्याची टीका केली.
“मला एक तरी क्लिप दाखवा, हीच मजेची गोष्ट आहे की इकोसिस्टीम अशी तयार झालीय की रोज सकाळी एक खोटी, दिशाभूल करणारी बातमी सोडायची.
त्यानंतर इकोसिस्टीमने ती वाजवायची.
माझा सवाल आहे की पंतप्रधानांनी कौतुक केल्याचं कोणीतरी ऐकलंय का?
कोणीच ऐकलं नाही,”असं फडणवीस यांनी म्हटलं आहे.
दुसरी गोष्ट अशी की बोलताना पंतप्रधान म्हणून शकतात की हा मुद्दा तुमचा चांगला आहे.
याचा अर्थ तुम्ही जे केलेलं चुकीचं आहे ते सगळं बाजूला गेलं.
जो मुद्दा चांगला त्यामुळे तुमच्याकडील सर्व म्हणजे मलेले लोकं, सर्वाधिक मृत्यू हे सगळं बाजूला सारणार.
करोनाच्या दुसऱ्या लाटेत महाराष्ट्रात २३ टक्के मृत्यू आहेत.
अजूनही काही नोंदी होणं बाकी आहे.
५० टक्के नोंदी अजून अनेक ठिकाणच्या बाकी आहेत.
महाराष्ट्राचं चांगलं होतं असेल तर आनंदच आहे.
मात्र महाराष्ट्रात सर्वात जास्त लोक मरत असताना, सर्वाधिक रुग्ण महाराष्ट्रात असताना, महाराष्ट्रात सर्वाधिक अव्यवस्था झालेली असताना केंद्र मदत करत नाही सांगायचं.
मी आकडेवारीसहीत सांगितलं केंद्राने महाराष्ट्राला मदत कशी केली आणि सर्वात जास्त कशी केली.
एकीकडे मदत न मिळाल्याचा आरोप करायचा आणि दुसरीकडे कौतुक होत असल्याच्या ववड्या उठवायच्या.
क्रेडीट घेता तर देशातील सर्वात जास्त मृत्यूचं डिसक्रेडीटही तुम्हाला घ्यावं लागेल,”अशा शब्दांमध्ये फडणवीस यांनी राज्य सरकारच्या करोना कारभारावर निशाणा साधला.
यावर प्रतिप्रश्न करताना गिरीश कुबेर यांनी मग आम्ही कौतुक केलं नाही असं भाजपाच्या बाजूने का स्पष्ट करण्यात आलं नाही.
निती आयोगाचे व्हि. के. पॉल यांनीही कौतुक केलं.
मग यामध्ये अनेक कच्चे दुवे का दिसत आहेत असा प्रश्न विचारला.
यावर उत्तर देताना भाजपाने का खुलासा करावा असं फडणवीस यांनी विचारलं.
पुढे बोलताना फडणवीस यांनी निती आयोगाने निती आयोगाने ऑक्सिजन बँकेचं कौतुक केलं.
याचा अर्थ ते मुंबई मॉडेलचं कौतुक केलं असं म्हणता येणार नाही.
पुणे महानगरपालिकेचं सर्वाधिक कौतुक निती आयोगाने केलं.
पण ती का दाखवली नाही? 
कारण तिकडे भाजपाची सत्ता आहे आणि इथे शिवसेनेची आहे.
मी ऑन रेकॉर्ड सांगतो की मुंबई महानगरपालिकेच्या अधिकाऱ्यांनी अनेक ठिकाणी चांगलं काम केलं.
त्याचं कौतुक आहेच पण जे चुकलं आहे त्याचीही जबाबदारी घ्यावी लागेल.
कमी पडल्याची जबाबदारी घ्यावी लागेल.
निती आयोगाने एका उपक्रमाचं कौतुक केल्यानंतर त्यांनी जणू काही तुम्हाला मुंबई मॉडेल हे देशातील बेस्ट मॉडेल असल्याचं प्रमाणपत्र दिलं असं दाखवलं.
बेस्ट मॉडेल होतं तर मृत्यू लपवण्याचं कारण काय होतं?
असा प्रश्न फडणवीस यांनी उपस्थित केला.
सर्वात जास्त पैसा राज्य सरकारने मुंबईला दिला.
एक तरी कोव्हिड सेंटर नागपूर, औरंगाबाद, नाशिकला काढलं का तुम्ही? नाही काढलं.
तुम्ही ते तिथल्या महानगरपालिकेंच्या भरोश्यावर सोडून दिलं.
कारण तुम्हाला हे माहितीय की मुंबई रिपोर्ट होते.
मुंबई ऑबसेशन आहे.
बाकी रिपोर्ट होत नाही.
कितीही नागपूरात मेले तरी रिपोर्ट होत नाही.
हे मॉडेल वगैरे सांगितलं जात आहे त्यासंदर्भात इकोसिस्टीम काम करतं.
जणू खूपच मोठं काही झालं असं दाखवण्याचा प्रयत्न केला जातो.
ही जी पीआरची पद्धत आहे त्याला माझा विरोध आहे, असं फडणवीस यांनी स्पष्ट केलं.
पंजाबमध्ये लसीकरण मोहिमेवरून विरोधकांनी सरकारला घेरलं आहे.
खासगी रुग्णालयात दुप्पट किंमतीने करोना लस दिली जात असल्याने विरोधकांनी सरकारवर निशाणा साधला आहे.
अखेर विरोधकांच्या आक्रमक पवित्र्यानंतर पंजाब सरकार बॅकफूटवर आलं आहे.
खासगी रुग्णालयांना लस विकण्याचा निर्णय मागे घेतला आहे.
त्याचबरोबर खासगी रुग्णालयातील उर्वरित लसी पुन्हा मागवण्यात आल्या आहेत.
संकट काळात पंजाब सरकार नफा कमवण्यात मग्न असल्याचा आरोप विरोधकांनी केला आहे.
पंजाब सरकार खासगी रुग्णालयांना करोना लसीचा प्रति डोस १ हजार ६० रुपयांना विकत असल्याचा आरोप विरोधकांनी केला आहे.
सरकार करोना लस ४०० रुपयांना विकत घेते.
खासगी रुग्णालयांना प्रति डोस १ हजार ६० रुपयांना विकत होती आणि ६६० रुपये नफा कमवत होती.
तर हीच लस खासगी रुग्णालय १ हजार ५६० रुपयांना विकून नफा कमवत होते, असा आरोप विरोधकांनी केला आहे.
विरोधकांच्या आक्रमक पवित्र्यानंतर सरकारने तात्काळ निर्णय मागे घेत खासगी रुग्णालयांकडून उर्वरित लसी मागवल्या आहेत.
सरकारने लशींचे डोस १८ ते ४५ वयोगटातील नागरिकांसाठी विकत घेतले होते.
राहुल गांधी दुसऱ्यांना उपदेशाचे डोस पाजत आहेत.
सर्वप्रथम त्यांनी काँग्रेसशासित पंजाबमध्ये बघितलं पाहीजे.
पंजाब सरकारला १ लाख ४० हजाराहून अधिक लशी दिल्या गेल्या आहेत.
या लशी त्यांना प्रति डोस ४०० रुपयांना मिळाल्या आहेत.
या ते लशी २० खासगी रुग्णालयांना हजार रुपयांना विकत आहेत.
लसीकरण मोहिमेतही सरकार नफा कमवू इच्छित आहे.
”अशी टीका केंद्रीय मंत्री प्रकाश जावडेकर यांनी केली.
“पंजाबचे मुख्यमंत्री लसीकरण मोहीमेसाठी गंभीर नसल्याचं दिसत आहे.
त्यामुळे पंजाबमध्ये काळाबाजार होत आहे.
पंजाब सरकार केंद्राकडून दिल्या जाणाऱ्या मोफत लसीही खासगी रुग्णालयांना विकत आहे.
असा आरोप केंद्रीय राज्यमंत्री अनुराग ठाकुर यांनी केला आहे.
मुंबई महापालिका आयुक्त इक्बाल सिंग चहल यांनी गुरूवारी प्रशासकीय अधिकाऱ्यांना, लसीकरण केंद्रांवर लावले गेलेले राजकीय बॅनर्स व होर्डिंग्ज काढण्याचे आदेश दिले.
लोकप्रतिनिधींकडून करण्यात येणाऱ्या जाहिरातबाजीबाबत अनेक तक्रारी पालिकेकडे येत आहेत.
त्यामुळे पालिका आयुक्तांनी जाहिरातबाजी रोखण्याची तंबी दिली आहे.
अशा प्रकारच्या अनुचित जाहिराती करणे हे वस्तुस्थिती व सौजन्याला धरून योग्य नाही, अशा शब्दांत त्यांनी लोकप्रतिनिधींच्या या वर्तनाचा समाचार घेतला आहे.
लसीकरण केंद्रांवर नगरसेवक, आमदार, खासदार किंवा अन्य कुणाकडून लावण्यात आलेल्या जाहिराती, बॅनर्स किंवा होर्डिंग्ज विनंती करूनही उतरवले जात नसतील तर ते काढले जावेत.
असं मनपा आयुक्तांनी आदेशात म्हटलं आहे.
तसेच, मुंबई मनपाकडे अशा बॅनर्स व होर्डिंग्ज संदर्भात अनेक तक्रारी येत आहेत.
असं मनपा आयुक्तांनी सांगितलं आहे.
मुंबईत ३२३ अॅक्टिव्ह कोविड लसीकरण केंद्र असून, ज्यामधील ७९ खासगी रूग्णालयात व २० शासकीय रूग्णालयात आहेत.
प्रशासनाकडून प्रत्येक वार्डात किमान एक लसीकरण केंद्र सुरू करण्यात आले आहे.
दरम्यान, लस तुटवड्यामुळे मनपाने गुरूवारी लसीकरण मोहीम स्थगित केली होती.
मुंबईत आतापर्यंत ३३,७४,२६१ जणांचे लसीकरण झाले आहे.
बुधवारी जवळपास ४९ हजार ८३३ डोस दिले गेले.
फे ब्रुवारी २०२२ मध्ये पालिके च्या निवडणुका होणार असून करोना प्रतिबंधक लसीकरण मोहीम त्यातील प्रचाराचा भाग होऊ लागला आहे.
पालिके ने मुंबईत अनेक ठिकाणी लसीकरण सुरू केली आहेत.
या लसीकरण केंद्रांच्या बाहेर लसीकरण सुरू आहे किं वा नाही या फलकापेक्षाही आधी एखाद्या राजकीय पक्षाचा किं वा नेत्याचा फलक नजरेस पडतो.
देशात करोना लशींचा तुटवडा असला तरी भारताने लसीकरण मोहिमेत अमेरिकेला मागे सोडलं आहे.
अमेरिकेपेक्षा भारतात सर्वाधिक नागरिकांनी करोना लसीचा पहिला डोस घेतला असल्याची माहिती केंद्र सरकारने दिली आहे.
यासाठी निती आयोगाचे सदस्य व्ही. के. पॉल यांनी जागतिक आकडेवारीचा दाखला दिला.
या आकडेवारीनुसार अमेरिकेच्या तुलनेत भारतात करोना लसीचा पहिला डोस सर्वाधिक नागरिकांनी घेतला आहे.
त्याचबरोबर भारतातील लसीकरणाची आकडेवारी त्यांनी जाहीर केली.
देशात ४ जूनपर्यंत १७.८५ कोटी लोकांना करोना लसीचा पहिला डोस देण्यात आला आहे.
तर दुसरा डोस ४.५६ कोटी लोकांनी घेतला असून आतापर्यंत एकूण २२.४१ कोटी डोस दिले गेले आहेत.
लसीरकरण मोहिमेंतर्गत ६० वर्षांवरील ४३ टक्के लोकांचं लसीकरण करण्यात आलं आहे.
“जागतिक आकडेवारीनुसार भारतात आतापर्यंत १७.२ कोटी लोकांनी करोना लसीचा पहिला डोस घेतला आहे.
तर अमेरिकेत हीच संख्या १६.९ कोटी इतकी आहे.
गुरुवारच्या आकडेवारीनुसार भारतानं अमेरिकेला मागे सोडलं आहे”,असं निती आयोगाचे सदस्य व्ही. के पोल यांनी सांगितलं.
देशात रुग्ण बरे होण्याचं प्रमाण वाढत असल्याने दिलासादायक चित्र आहे.
देशातील रिकव्हरी रेट ९३.१ टक्क्यांवर पोहोचला असल्याचं केंद्रीय आरोग्य मंत्रालयाकडून सांगण्यात आलं आहे.
देशातील ३७७ जिल्ह्यात रुग्णवाढीचा दर हा ५ टक्क्यांपेक्षा कमी आहे.
केंद्रीय आरोग्य मंत्रालयाने दिलेल्या माहितीनुसार गेल्या २४ तासांत १ लाख ३२ हजार ३६४ करोनाबाधितांची नोंद झाली आहे.
तर २,७१३ करोनाबाधितांचा मृत्यू झाला आहे.
दिवसभरात २ लाख ७ हजार ७१ रुग्ण करोनावर मात करुन घरी परतले आहेत.
सलग २२व्या दिवशी नव्या करोनाबाधितांपेक्षा बरे होणाऱ्या रुग्णांची संख्या जास्त आहे.
याआधी बुधवारी एक लाख ३४ हजार १५४ करोनाबाधितांची नोंद झाली होती तर २,८८७ रुग्णांचा मृत्यू झाला होता.
भारतामधील करोनाची तिसरी लाट ही दुसऱ्या लाटेप्रमाणेच अधिक घातक असू शकते.
तिसऱ्या लाटेचे देशावर गंभीर परिणाम होतील अशी शक्यता देशातील सर्वात मोठी सरकारी बँक असणाऱ्या स्टेट बँक ऑफ इंडियाने (एसबीआयने) नुकत्याच जारी केलेल्या आपल्या अहवालामध्ये व्यक्त केलीय.
इतर देशांमध्ये तिसऱ्या लाटेत काय घडलं याचा संदर्भ देत भारतामधील यंत्रणांना या अहवालामधून सावधानतेचा इशारा देण्यात आलाय.
इकोरॅप नावाच्या या अहवालामध्ये करोना कालावधीत अर्थव्यवस्थेने कशी कामगिरी केली यासंदर्भातही भाष्य करण्यात आलं आहे.
एसबीआयच्या या अहावालामध्ये दिलेल्या माहितीनुसार ज्या मोठ्या देशांमध्ये करोनाची दुसरी लाट १०८ दिवसांपर्यंत होती त्या देशांमध्ये तिसरी लाट सरासरी ९८ दिवसांपर्यंत टीकली.
तसेच इतर देशांमधील ट्रेण्ड पाहिल्यास तिसऱ्या लाटेमध्ये दुसऱ्या लाटेपेक्षा १.८ पट अधिक रुग्ण आढळून येतील.
जागतिक स्तरावर दुसऱ्या लाटेमध्ये पहिल्या लाटेपेक्षा ५.२ पट अधिक रुग्ण आढळून आले होते.
भारतामध्ये मात्र पहिल्या लाटेच्या तुलनेत दुसऱ्या लाटेत ४.२ टक्के अधिक रुग्ण आढळून आलेले.
ही सराकरी जागतिक सरासरीपेक्षा कमी होती.
जगभरातील वेगवेगळ्या देशांमध्ये येऊन गेलेल्या तिसऱ्या लाटांचा अभ्यास केला असता भारतामधील तिसरी लाट अधिक धोकादायक असल्याचा अंदाज व्यक्त करण्यात आलाय.
मात्र त्याचवेळी करोनाच्या या तिसऱ्या लाटेचा सामना करण्यासाठी चांगल्या पद्धतीने, सुनियोजित कार्यपद्धतीचा अवलंब करत तयारी करण्यात आली तर या लाटेचा धोका आणि परिणाम कमी करण्यात यश मिळू शकतं, असंही अहवालात म्हटलं आहे.
गंभीर प्रकरणांची संख्या तसेच मरण पावणाऱ्यांची संख्या कमी करण्यासाठी पूर्ण तयारीने या लाटेचा सामना करणे गरजेचे आहे, असं अहावालात म्हटलं आहे.
आरोग्य व्यवस्था चांगल्या पद्धतीने काम करण्यासाठी मूलभूत सुविधा आणि लसीकरणाचा वेग वाढवण्याची गरज आहे.
या दोन गोष्टी केल्यास गंभीर रुग्णांची संख्या २० ते ५ टक्क्यांपर्यंत कमी करता येईल असा विश्वास व्य्कत करण्यात आला आहे.
मोठ्या प्रमाणात लसीकरण झालं आणि आरोग्य व्यवस्थेला बळकटी दिल्यास परिस्थिती दुसऱ्या लाटेपेक्षा अधिक चांगली असू शकते.
दुसऱ्या लाटेमध्ये एक लाख ७० हजार जणांचा मृत्यू झाला आहे.
मात्र आरोग्य सुविधा आणि लसीकरणाच्या जोरावर तिसऱ्या लाटेतील मृतांची संख्या ४० हजारांवर थोपवता येईल असं एसबीआयच्या अहवालात म्हटलं आहे.
तिसरी लाट ही लहान मुलांसाठी धोकादायक ठरु शकते असं एसबीआयने आपल्या अहवालात म्हटलं आहे.
त्यामुळेच अहवालामध्ये जास्तीत जास्त लोकांचं लसीकरण करण्यावर भर देण्याची गरज असल्याचं नमूद करण्यात आलं आहे.
सर्वात आधी लहान मुलांचे लसीकरण करणं गरजेचं असल्याचं या अहवालात म्हटलं आहे.
देशामध्ये १५ ते १७ कोटी मुलं ही १२ ते १८ वयोगटातील असून त्यांना करोनाच्या तिसऱ्या लाटेचा मोठा फटका बसण्याची शक्यता असल्याने लसीकरणामध्ये या मुलांना प्राधान्य दिलं जावं, असं एसबीआयने म्हटलं आहे.
करोनाच्या तिसऱ्या लाटेचा सामना करण्यासाठी चार नवीन जम्बो रुग्णालय उभारताना ही रुग्णालये एक वर्षाहून अधिक काळ टिकतील अशी त्याची रचना असणार आहे.
तसेच या सर्व रुग्णालयात लहान मुलांसाठी किमान ५० खाटांची व्यवस्था करण्यात येणार असून आवश्यकतेनुसार २५० खाटा करता येतील, असे अतिरिक्त आयुक्त सुरेश काकाणी यांनी सांगितले.
मुंबईतील करोना रुग्णांची संख्या झपाट्याने कमी होत असली तरी संभाव्य तिसऱ्या लाटेचा सामना करण्यासाठी पालिकेने जम्बो रुग्णालयांची क्षमता वाढविण्याचा तसेच बळकटीकरणाचे काम हाती घेतले आहे.
आजघडीला पालिकेच्या आठ जम्बो करोना रुग्णालयात मिळून १०,८३० खाटा आहेत.
यात अतिदक्षता विभागात ८७२ तर व्हेंटिलेटरच्या ५७४ खाटा आहेत.
आजपर्यंत एक लाख नऊ हजार रुग्णांवर येथे उपचार करण्यात आले असून ही जम्बो रुग्णालये उभारताना साधारणपणे सहा महिने कालावधीचा विचार करून उभारण्यात आली होती.
अलीकडे झालेल्या दोन चक्रीवादळानंतर या आठही जम्बो करोना रुग्णालयांच स्ट्रक्चरल ऑडिट तसेच फायर ऑडिट करून नव्याने मजबुतीकरणाचे काम करण्यात येत आहे.
यात बीकेसी, नेस्को टप्पा एक व दोन, दहिसर येथील दोन, नेस्को, डोम, मुलुंड व सेव्हन हिल्सचा समावेश आहे.
आता नव्याने मालाड, कांजुरमार्ग, सायन व महालक्ष्मी येथे जम्बो रुग्णालये उभारण्यात येत असून याठिकाणी ७० टक्के ऑक्सिजन खाटा व १० टक्के अतिदक्षता विभागासाठी खाटा राखीव ठेवण्यात येणार असल्याचे अतिरिक्त आयुक्त सुरेश काकाणी यांनी सांगितले.
लहान मुलांसाठी स्वतंत्र विभाग या सर्व ठिकाणी करण्यात येणार असून सुरुवातीला २५ ते ५० खाटांची व्यवस्था येथे केली जाणार आहे.
या मुलांसाठी लागणारी उपकरणे खरेदी केली जातील.
आवश्यकता भासल्यास याच ठिकाणी २५० खाटांची व्यवस्था होऊ शकेल.
त्यासाठी आवश्यक ती रचना तेथे करण्यात येईल, असेही सुरेश काकाणी म्हणाले.
तिसऱ्या लाटेत लहान मुलांची संख्या वाढेल हे तज्ज्ञांचे म्हणणे लक्षात घेऊन मुंबईतील २४ विभागात बालरोगतज्ज्ञ तसेच अन्य डॉक्टरांबरोबर आमच्या बैठका सुरु आहेत.
लहान मुलांसाठीच्या कृती दलाकडून येणाऱ्या सूचना तसेच करावयाचे उपचार याची माहिती सातत्याने मुंबईतील सर्व संबंधित डॉक्टरांना कळवली जाणार आहे.
बालरोगतज्ज्ञ तसेच पालिकेचे विभागातील संबंधित अधिकारी यांच्याही विभागनिहाय बैठका सुरु झाल्या आहेत.
मधल्या काळात रुग्ण वाढीमुळे ऑक्सिजनची समस्या निर्माण झाली होती.
तेव्हा २५० मेट्रिक टन ऑक्सिजन रोज लागायचा सध्या रुग्ण संख्या कमी झाल्याने १३० मेट्रिक टनांपेक्षा कमी ऑक्सिजन लागत आहे.
तथापि आम्ही भविष्यात ऑक्सिजनची कमतरता भासणार नाही, याची पूर्ण काळजी घेतली असल्याचे अतिरिक्त आयुक्त काकाणी यांनी सांगितले.
त्याचबरोबर ऑक्सिजनचा वापर नेमका किती व कसा करायचा तसेच तो वाया जाऊ नये यासाठी काय काळजी घ्यायची याचही मार्गदर्शन संबंधितांना करण्यात आले आहे.
रेमडेसिवीरपासून म्युकरमायकोसिसच्या औषधांपर्यंत कशाचीही कमतरता नसेल असा विश्वासही त्यांनी व्यक्त केला.
करोना लसीकरणासाठी सर्वच स्तरातील लोकांनी सहभागी व्हावं यासाठी जगभरामध्ये वेगवेगळ्या पद्धतीची बक्षिसं आणि भेट वस्तू दिल्या जात आहेत.
असाच एक उपक्रम चेन्नईमधील एका गावात सुरु करण्यात आला आहे.
मासेमारी करणाऱ्यांची लोकसंख्या अधिक असणाऱ्या गावातील नागरिकांना लसीकरणासाठी प्रोत्साहन देण्याच्या हेतूने लस घेणाऱ्या प्रत्येक व्यक्तीला मोफत बिर्याणी देण्याची योजना सुरु केलीय.
विशेष म्हणजे गावात लस घेणाऱ्या प्रत्येकाला लकी ड्रॉ योजनेमध्ये सहभागी होता येणार आहे.
ही योजना एका सेवाभावी संस्थेने सुरु केलीय.
आश्चर्याची गोष्ट म्हणजे या योजनेला चांगला प्रतिसाद मिळत असून लस घेणाऱ्यांची संख्या वाढली आहे.
मासेमारी हा मुख्य व्यवसाय असणाऱ्या कोवलमची लोकसंख्या १४ हजार ३०० इतकी आहे.
यापैकी ६ हजार ४०० जण लस घेण्यासाठी पात्र आहेत.
एसएटीएस फाउंडेशनमार्फत हे काम केलं जात आहे.
या फाउंडेशनचे अधिकारी असणाऱ्या सुंदर यांनी गावकऱ्यांकडून योजनेला चांगला प्रतिसाद मिळत आहे.
मागील दोन महिन्यांमध्ये गावातील केवळ ५४ जणांनी लस घेतली होती.
त्यामुळेच आम्ही पुढाकार घेऊन फाउंडेशनच्या वतीने लसीकरण मोहीमेला अधिक प्रतिसाद मिळावा म्हणून काय करता येईल आणि लोकांच्या मनातील लसीकरणासंदर्भातील भीती कशी घालवता येईल यासंदर्भात काम करण्यास सुरुवात केल्याचं, सुंदर यांनी आजतकशी बोलताना सांगितलं.
त्यानंतर एसएटीएस फाउंडेशनला एसएन रामदास फाउंडेशन आणि चिराज ट्र्स्टने मदतीचा हात पुढे केला.
या संस्थांच्या स्वयंसेवकांनी लसीचा डोस घेणाऱ्यांना मोफत बिर्याण देण्याचं ठरवलं.
तसेच लोकांना प्रोत्साहन देण्यासाठी बक्षिसं ठेवण्याचंही ठरवण्यात आलं.
एसएटीएस फाउंडेशनच्या सुंदर यांनी या योजनेनंतर प्रतिसाद वाढल्याचं सांगितलं आहे.
“मागील तीन दिवसांमध्ये ३४५ जणांचं लसीकरण झालं आहे.
लकी ड्रॉ योजनेमुळे अनेकजण लसीकरण करुन घेत आहेत.
बिर्याणी आणि लकी ड्रॉमध्ये भाग घेता येईल म्हणून लोक पुढे येत आहेत,”असं सुंदर म्हणाले.
या संस्थानी एक आठवड्याचा लकी ड्रॉ ठेवला.
यामध्ये मोफत भेट वस्तू विजेत्यांना देण्यात येतात.
यात मिक्सर, ग्राइण्डर, सोन्याची नाणी देण्याचा निर्णय घेण्यात आलाय.
एक बम्पर ड्रॉ सुद्धा ठएवण्यात आला असून यामध्ये फ्रीज, वॉशिंग मशीन आणि अगदी स्कूटर जिंकण्याची संधी लस घेणाऱ्यांना आहे.
रामदास फाउंडेशनचे प्रतिनिधित्व करणाऱ्या गौतम रामदास यांनी कोवलम गाव करोनामुक्त करण्याचा आमचा उद्देश आहे.
जवळजवळ सात हजार लोक लसीकरणासाठी पात्र आहेत.
येथे लवकरात लवकर १०० टक्के लसीकरण पूर्ण करण्याचा आमचा हेतू आहे.
हे गाव भारतामध्ये लसीकरणासंदर्भातील आदर्श गाव म्हणून नावारुपास यावं असा आमचा प्रयत्न आहे.
संपूर्ण गावातील लोकांचे विचार बदलणे थोडं कठीण असेल.
मात्र बिर्याणी लोकांना आकर्षित करत आहे.
येथील लसीकरण केंद्रावरील वातावरण खूपच वेगळं आहे असं रामदास सांगतात.
राज्यात लॉकडाउनवरुन सुरु असलेल्या गोंधळावर राज्याचे मदत आणि पुनर्वसन मंत्री विजय वडेट्टीवार यांनी पुन्हा एकदा स्पष्टीकरण दिलं असून आज मुख्यमंत्र्यांकडे प्रस्ताव देण्यात आला असून दुपारपर्यंत अधिसूचना निघेल अशी माहिती दिली आहे.
ते नागपुरात प्रसारमाध्यमांशी बोलत होते.
राज्यातील १८ जिल्ह्यांतील सर्व निर्बंध हटविण्यात आल्याच्या विजय वडेट्टीवार यांच्या घोषणेने गुरुवारी गोंधळ उडाला होता.
यामुळे सारे निर्बंध शिथिल झाले, असं चित्र निर्माण झालं.
पण असा कोणताही निर्णयच झाला नसल्याचे स्पष्टीकरण मुख्यमंत्री कार्यालयाने दिलं.
“अंतिम प्रस्ताव मुख्यमंत्र्यांकडे पाठवण्यात आला असून त्यांची संमती मिळाल्यानंतर अधिसूचना निघेल.
जिल्ह्यातील परिस्थितीनुसार ते लागू होईल,”असं विजय वडेट्टीवार यांनी सांगितलं आहे.
फडणवीसांनी केलेल्या टीकेला उत्तर देताना ते म्हणाले की,“विरोधक म्हणून त्यांची भूमिका योग्य असून त्यांना ती मांडावीच लागते.
पण यामध्ये श्रेयवादाचा कोणताही विषय नाही.
सरकार म्हणून जे काही करावं लागतं ते आम्ही करत असतो”.
गेल्या आठ-दहा दिवसांपासून करोनास्थिती नियंत्रणात आली असून नव्या बाधितांचा आकडा १५ हजारांच्या घरात तर उपचाराधीन रुग्णांची संख्या सव्वादोन लाखांपर्यंत खाली आली.
राज्यातील जनजीवन पूर्वपदावर आणण्यासाठी तीनच दिवसांपूर्वी काही निर्बंध शिथिल करण्यात आले होते.
मुख्यमंत्री उद्धव ठाकरे यांच्या अध्यक्षतेखाली झालेल्या आपत्ती व्यवस्थापन प्राधिकरणाच्या बैठकीत पुन्हा एकदा राज्यातील परिस्थितीचा आढावा घेऊन निर्बंध शिथिल करण्यावर चर्चा झाली.
त्यात जिल्ह्यातील करोनाबाधितांचे साप्ताहिक प्रमाण आणि प्राणवायूयुक्त खाटांची उपलब्धता या दोन निकषांच्या आधारे राज्यातील जिल्ह्यांची पाच टप्प्यांत विभागणी करावी आणि त्यानुसार निर्बंध शिथिल करण्याचा प्रस्ताव आपत्ती व्यवस्थापन विभागाने ठेवला होता.
चर्चेअंती या प्रस्तावास तत्त्वत: मान्यता देताना या निकषांच्या आधारे निर्बंध कठोर किंवा शिथिल करण्यासंदर्भात विस्तृत मार्गदर्शक सूचना शासननिर्णयाद्वारे अधिसूचित करण्यात येतील, असं मुख्यमंत्र्यांनी स्पष्ट केलं.
तसंच या निकषांचा आधार घेऊन टप्पेनिहाय निर्बंध शिथिल करण्याच्या बाबतीत जिल्ह्यांच्या संबंधित प्रशासकीय घटकांकडून पूर्ण आढावा घेऊन त्याबाबतचा प्रस्ताव आरोग्य विभागाने तयार करावा आणि पुन्हा आपत्ती व्यवस्थापन समितीच्या बैठकीत आणावा.
त्यानंतर या निर्णयाची अंमलबजावणीची घोषणा करावी अशा सूचना मुख्यमंत्र्यांनी केली.
मंत्री वडेट्टीवार यांनी राज्यातील निर्बंध हटविण्याचा निर्णय घेण्यात आल्याची घोषणा करीत एकच गोंधळ उडवून दिला.
पहिल्या टप्प्यात उद्यापासून औरंगाबाद, भंडारा, बुलढाणा, चंद्रपूर, धुळे, गडचिरोली, गोंदिया, जळगाव, जालना, लातूर, नागपूर, नांदेड, नाशिक, परभणी, ठाणे, वर्धा, वाशिम, यवतमाळ या १८ जिल्ह्यांतील टाळेबंदी- सर्व निर्बंध हटविण्याची आणि अन्य जिल्ह्यांतील निर्बंध शिथिल करण्याची घोषणा पत्रकार परिषदेत केली.
वडेट्टीवार यांच्या घोषणेने सारे निर्बंध शिथिल झाले असेच चित्र तयार झाले.
आता कोणतेही निर्बंध राहिलेले नाहीत, असे संदेश समाजमाध्यमांवरून फिरू लागले.
शेवटी मुख्यमंत्री कार्यालयाला स्पष्टीकरण करावे लागले आणि असा कोणताही निर्णय झाला नसल्याचे जाहीर करावे लागले.
राज्यातील काही जिल्ह्यांत लॉकडाउन काढण्याचा प्रस्ताव असून त्यास आपत्ती व्यवस्थापन बैठकीत तत्त्वत: मान्यता देण्यात आली.
परंतु मुंबईहून नागपूरला येण्याच्या गडबडीत प्रसिद्धीमाध्यमांशी बोलताना तत्त्वत: हा शब्द विसरून गेलो असं स्पष्टीकरण विजय वडेट्टीवार यांनी दिलं होतं.
करोनाचा संसर्ग झाल्याने एक महिला एवढी वैतागली की तिने एक विचित्र गोंधळ घालून ठेवला.
करोना पॉझिटिव्ह महिलने आपल्या सूनेला मिठी मारुन तिलाही करोना पॉझिटिव्ह केल्याची धक्कादायक घटना समोर आली आहे.
करोनाची लागण झाल्याचं स्पष्ट झाल्यानंतर आपल्याला पुढील काही दिवस एकटं रहावं लागेल, कोणीही आपल्याला भेटायला येणार नाही या विचाराने ही महिला एवढी चिंतेत पडली की आयसोलेशनदरम्यानचा एकटेपणा टाळण्यासाठी तिने चक्क सुनेला मिठी मारली आणि सुनेलाही बाधित केलं.
संबंधित घटना तेलंगणमधील सोमरीपेटा गावातील आहे.
येथे करोनाची चाचणी पॉझिटिव्ह आलेल्या एका महिलेला घरीच आयसोलेशनमध्ये ठेवण्यात आलं होतं.
आयसोलेशनमध्ये असल्याने घरातील कोणताच सदस्य तिला भेटत नव्हता.
या महिलेच्या संपर्कात आल्यास आपल्यालाही लागण होईल या भीतीने घरातील सर्वच सदस्य त्यांच्यापासून दूर राहू लागले.
मात्र यामुळे ही महिला एवढी नाराज झाली की तिने जबरदस्तीने आपल्या सुनेची गळाभेट घेतली.
संसर्ग झालेल्या व्यक्तीच्या संपर्कात आल्याने या सुनेलाही करोनाची लागण झाली.
या सुनेला करोनाची लागण झाल्यानंतर तिला सोमरीपेटा गावातून बाहेर काढण्याचा निर्णय गावकऱ्यांनी घेतला.
या महिलेच्या बहिणीने तिला मदत केली.
बहिणीच्या मदतीने ही महिला राजन्ना सिरसिला जिल्ह्यातील थिम्मापुर गावातील आपल्या माहेरच्या घरामध्ये आयसोलेट झाली.
टाइम्स ऑफ इंडियाने दिलेल्या वृत्तानुसार करोना पॉझिटिव्ह आल्यानंतर सासुपासून सर्वजण दूर राहू लागल्याने ती मानसिक दृष्ट्या खचलेली आणि घरातील लोक माझ्यापासून दूर जात असल्याची भीती तिला वाटत होती.
म्हणूनच तिने आपल्या सुनेलाही करोना व्हावा या हेतूने तिला जबरदस्तीने मिठी मारली.
सासूमुळे करोनाची बाधा झालेल्या माहिलेने “तुला सुद्धा करोनाची लागण झाली पाहिजे असं म्हणत माझ्या सासूने मला तिच्याकडे खेचत गळाभेट घेतली,”अशी माहिती आरोग्य अधिकाऱ्यांना दिली.
करोनाची लागण झाल्यापासून घरातील सर्व मंडळी सासूपासून दूर राहत होती.
त्यांना आयसोलेट करण्यात आलेलं.
जेवणसुद्धा त्यांच्या रुमच्या बाहेर ठेवलं जायचं.
त्यांच्या नातवंडांनाही त्यांच्यापासून दूर ठेवण्यात आल्याने त्या वैतागलेल्या, असं या सुनेनं म्हटलं आहे.
आयसोलेशनमधील एकटेपणामुळे कंटाळेल्या सासूला सुनेलाही करोना व्हावा असं वाटतं होतं.
सासूने घरातील सर्व सदस्यांना, मी मेल्यानंतर तुम्हा सर्वांना सुखाने जगायचं आहे ना?
असं म्हणत अचानक सुनेला मिठी मारली.
या सुनेची चाचणी केली असता तिला संसर्ग झाल्याचं समोर आल्यानंतर तिच्यावर उपचार सुरु करण्यात आलेत.
मात्र तिला तिच्या माहेरी ठेवण्यात आलं आहे.
राज्याचे मदत व पुनर्वसन मंत्री विजय वडेट्टीवार यांनी आधी पत्रकार परिषद घेऊन ५ टप्प्यांनुसार राज्यात अनलॉक करण्याची घोषणा केली.
त्यानंतर काही तासांतच राज्य सरकराने अनलॉकचा निर्णय झालेला नसून प्रस्ताव अजूनही विचाराधीन असल्याचं स्पष्ट केलं.
यामुळे राज्य सरकारमध्येच या निर्णयावरून गोंधळ असल्याचं स्पष्ट झाल्यानंतर पुन्हा विजय वडेट्टीवार यांनी त्यावर खुलासा केला आहे.
मात्र, यंदा बोलताना त्यांनी निर्णयामध्ये ‘तत्वत: मान्यता’असा शब्द टाकून आपली बाजू मांडली आहे.
“गफलत वगैरे काहीही नाही.
बैठकीमध्ये ५ टप्पे ठरवण्यात आलेले आहेत.
त्याला तत्वत: मान्यता देण्यात आली आहे.
लॉकडाउन लागू करणं ही सरकारची जबाबदारी नाही.
ज्या भागातील जनतेनं सहकार्य केलं, त्या भागातला लॉकडाउन या प्रक्रियेने कमी करायचा हे धोरण आपण ठरवलं आहे.
डिझास्टर मॅनेजमेंटच्या बैठकीमध्ये मुख्यमंत्री आणि उपमुख्यमंत्री असताना या निर्णयाला तत्वत: मान्यता मिळाली आहे.
या एकूण पॉझिटिव्हिटी रेट किंवा ऑक्सिजन बेडच्या ऑक्युपन्सीच्या आधारावर हा निर्णय घेण्याचं ठरलं आहे.
याला तत्वत: मान्यता मिळाली आहे.
यात टप्प्याटप्प्याने लॉकडाउन काढायचा याचा अंतिम आदेश मुख्यमंत्री काढतील”,असं वडेट्टीवार म्हणाले आहेत.
गुरुवारी संध्याकाळी विजय वडेट्टीवार यांनी पत्रकार परिषद घेऊन राज्यात ५ टप्प्यांमध्ये अनलॉक करण्याचा निर्णय झाल्याचं जाहीर केलं.
त्यावर उद्यापासून म्हणजेच शुक्रवार ४ जूनपासून या निर्णयाची अंमलबजावणी केली जाणार असल्याचं देखील त्यांनी स्पष्ट केलं.
मात्र, यावेळी बोलताना कुठेही त्यांनी ‘निर्णयाला तत्वत: मान्यता’मिळाल्याचा उल्लेख केला नव्हता.
दरम्यान, त्यांच्या घोषणेनंतर राज्य सरकारने ‘असा कोणताही निर्णय झाला नसून प्रस्ताव विचाराधीन आहे’,असं जाहीर करताच वडेट्टीवार यांनी पत्रकारांशी बोलताना घुमजाव करत तत्वत: मान्यता मिळाल्याचा उल्लेख केला.
तसेच, अंतिम आदेश मुख्यमंत्री काढतील, असं देखील ते म्हणाले.
यानंतर वडेट्टीवार यांनी खुलासा देताना तत्वत: शब्द बोलायचा राहिला, असं म्हटलं आहे.
“तत्वत: शब्द राहून गेला.
मला फ्लाईट पकडायची होती.
तत्वत: मान्यता दिली ही माहिती द्यायची होती.
पण त्यावेळी तत्वत: हा शब्द सांगायचा राहिला असेल.
मुख्यमंत्री स्वत: या बैठकीला हजर होते.
त्यानुसार टप्प्याटप्प्याने ही शिथिलता उद्यापासून देण्याचं ठरलं आहे”,असं ते म्हणाले.
“आपत्ती व्यवस्थापन कमिटीचे मुख्यमंत्री हे अध्यक्ष आहेत.
पण त्या कमिटीचा एक सदस्य म्हणून आणि खात्याचा मंत्री म्हणून मी ती माहिती सांगितली.
मात्र, माध्यमांनी संपूर्ण राज्यात अनलॉक असं वृत्त चालवलं”,असा दावा वडेट्टीवार यांनी यावेळी केला.
दरम्यान, निर्णयाला तत्वत: मान्यता मिळाल्याचं सांगतानाच असा निर्णय झाला असल्याच्या आपल्या भूमिकेवर वडेट्टीवार ठाम राहिले.
त्यामुळे नेमका अंतिम निर्णय झाला की त्याला फक्त तत्वत: मान्यता मिळाली, याविषयीचा संभ्रम वाढला आहे.
“अनलॉकचा विषय महाराष्ट्रासाठी नाही.
आख्खा महाराष्ट्र उघडलेला नाही.
ज्या जिल्ह्यात पॉझिटिव्हिटी रेट,ऑक्सिजन बेडची ऑक्युपन्सी कमी आहे,तिथे निर्बंध शिथिल करण्याचा निर्णय घेण्यात आला आहे.
या निर्णयाला तत्वत: मान्यता मिळाली आहे.
निकषांमध्ये जे जिल्हे येतील,त्यामध्ये टप्प्याटप्प्याने लॉकडाउन उघडण्याचा निर्णय झालेला आहे”,असं देखील ते यावेळी म्हणाले.
गुरुवारी संध्याकाळी विजय वडेट्टीवार यांनी राज्यातील जिल्ह्यांची पॉझिटिव्हिटी रेट आणि ऑक्सिजन बेडची ऑक्युपन्सी या आधारावर ५ गटांमध्ये विभागणी केल्याची घोषणा केली.
यामध्ये पॉझिटिव्हिटी रेट ५ टक्क्यांच्या खाली असणाऱ्या आणि २५ टक्क्यांच्या खाली ऑक्सिजन बेड ऑक्युपन्सी असलेल्या जिल्ह्यांमध्ये लॉकडाउन पूर्णपणे उठवल्याचं त्यांनी जाहीर केलं आहे.
त्यासोबतच, या पाचही गटांमध्ये ताज्या आकडेवारीनुसार कोणकोणत्या जिल्ह्यांचा समावेश आहे, त्याची यादी देखील त्यांनी यावेळी जाहीर केली.
या घोषणेनंतर काही तासांतच राज्य सरकारकडून यावर स्पष्टीकरण देण्यात आलं.
ब्रेक दि चेन मध्ये काही प्रमाणात निर्बंध शिथिल करावयास सुरुवात केली आहे.
या पुढे जाताना आपत्ती व्यवस्थापन विभागाकडून पाच टप्पे ठरविण्यात येत असून यासाठी साप्ताहिक पॉझिटिव्हिटी रेट आणि ऑक्सिजन बेड्सची उपलब्धता हे निकष ठरविण्यात येत आहेत.
राज्यात या निकषांच्या आधारे निर्बंध कडक किंवा शिथिल करण्यासंदर्भात विस्तृत मार्गदर्शक सूचना शासन निर्णयाद्वारे अधिसूचित करण्यात येतील’,असं सरकारकडून जाहीर करण्यात आलं.
त्यामुळे या मुद्द्यावरचा संभ्रम अधिकच वाढला.
कोणत्याही सरकारने पारदर्शक पद्धतीने काम करण्याला प्राधान्य दिलं पाहिजे.
महाराष्ट्रामध्ये सर्वाधिक करोना रुग्ण आढळून आले आहेत कारण महाराष्ट्र सरकारने आकडेवारी लपवलेली नाही, असं अ. भा. काँग्रेस समितीचे सचिव आणि राज्याचे वैद्यकीय शिक्षण व सांस्कृतिक कार्यमंत्री अमित देशमुख यांनी म्हटलं आहे.
‘लोकसत्ता’ने आयोजित केलेल्या ‘दृष्टी आणि कोन’या दूरसंवादमालेत बोलताना अमित देशमुख यांनी सरकारने पारदर्शक पद्धतीने काम न करणं लोकशाहीसाठी धोकादायक असल्याचं मत व्यक्त करत अप्रत्यक्षपणे केंद्र सरकारला टोला लगावला.
“पस्पेक्टीव्ह पॉलिटीक्स धोकादायक आहे.
मूळ गोष्टींपासून दूर जाणाऱ्या राजकारणापासून सर्वांना सावध राहायला हवं.
मूळ गरजा बाजूला राहिल्यात आणि निवडणुका आणि राजकारण कशावर केलं जात आहे हे आपल्याला लक्षात येत नाहीय.
हे धोकादायक असलं तरी आज तेच चाललं आहे.
करोनाचं उदाहरण घ्यायंच झालं तर करोनाची ५० टक्क्यांहून अधिक रुग्णसंख्या महाराष्ट्रात आहे असं सांगितला जातं.
चाचण्या केल्या, रुग्णसंख्या लपवली नाही, उपचार केले.
मुख्यमंत्र्यांनाही ही आपल्या म्हणण्यातून मांडलं.
देशात अधिक रुग्णसंख्या आहे इतर राज्यांमध्ये रुग्णसंख्या आढळून येत नाही हे कसं काय.
आपण जे पारदर्शक काम करतोय त्याचंच हे उदाहरण आहे.
सरकारने परदर्शक काम करावं.
पण याचा विसर पडतोय हे धोकादायक आहे.
हे लोकशाही धोकादायक आहे.
लोकांची दिशाभूल करुन आकड्यांची फेरफार, दरडोई उत्पन्न, बेरोजगारी देशासमोर आपण जी आकडेवारी उभी करतो त्यात फसवाफसवी दिसतेय,”असं अमित देशमुख यांनी म्हटलं आहे.
२०१३-१४ मध्ये काँग्रेस सक्षम नाहीय तुमच्या अध्यक्षांना पप्पु असं म्हणण्यात आलं.
असं आम्ही खेळायला हवं हे तुम्हाला कळलं नाही.
तुम्ही कमी पडला असं वाटतं का?
असा प्रश्न अमित यांना लोकसत्ताचे संपादक गिरीश कुबेर यांनी विचारला.
त्यावर उत्तर देताना असं मानता येणार नसल्याचं अमित यांनी म्हटलं.
“असं मानन्याचं काही कारण नाही.
युपीएचं सरकार देशात १० वर्ष राहिलं.
सोनिया गांधी, राहुल गांधींनी नेतृत्व केलं.
पहिली पाच वर्ष सोनिया गांधींमुळे राज्य आलं.
त्यांनी पंतप्रधान म्हणून मनमोहन सिंग यांची निवड केली.
युपीए टूच्या कालावधीमध्ये काँग्रेसच्या जागा १६०-६५ वरुन २०६ वर गेल्या.
यात राहुल गांधींची भूमिका महत्वाची राहिली.
२१ ते २५ जागा उत्तर प्रदेशमधून आल्या.
राहुल गांधीवरील विश्वास यासाठी कारणीभूत होता.
त्या दहा वर्षात जे काही झालं आणि त्यानंतरच्य काळात जे परस्पेप्शन सरकारविरोधात तयार केलं त्याला पक्षाला, मतदारांना बळी पडावं लागलं.
त्यावेळी उठवण्यात आलेल्या मुद्द्यांवर काय झालं.
त्या मुद्द्यावर काही झालं नाही ते निकाली निघाले आणि त्यावर पुढे निर्णयात्मक असं काहीच झालं नाही.
त्या मुद्द्यांभोवतीच आज राजकारण फिरतयं.
ज्या आशेने देशातील मतदार एखाद्या पक्षाला संधी देतात त्याचं पक्षाने काय केलं?”,असा प्रश्न अमित देशमुख यांनी उपस्थित केला.
तसेच देशात पक्ष सत्तेत येतात आणि जातात.
पण सत्ता आल्यावर देश कुठे जातो हे महत्वाचं आहे.
देश पुढे गेला की मागे गेला हे फार महत्वाचं आहे, असंही अमित देशमुख म्हणाले.
राजीव गांधी, नेहरु, नरसिंह राव यांच्या कार्याकाळाची उदाहरण आपण आजही देतो.
देशाची प्रगती झाली पाहिजे.
काळ परत येत नाही.
सत्ताधारी पक्षाचं हे काम असतं की देशाला पुढे घेऊन जाणं.
राजकीय व्यवस्था, प्रशासनाच्या माध्यमातून पुढे घेऊन गेलं पाहिजे.
लोकं हेच लक्षात ठेवतात.
या सरकारने देशाला काय दिलं याची चर्चा भविष्यात होईल.
यासंदर्भात अनेक मुद्दे समोर येतील देशाच्या विकासात या व्यवस्थेने किती भर टाकली याची उत्तर आज तरी मिळत नाही भविष्यात मिळतील की नाही असं वाटतं नाही, असा टोला अमित देशमुख यांनी थेट केंद्र सरकारचं नाव न घेता लगावला.
राज्याचे मदत व पुनर्वसन मंत्री विजय वडेट्टीवार यांनी गुरुवारी संध्याकाळी पत्रकार परिषद घेऊन महाराष्ट्रात ५ टप्प्यांमध्य अनलॉकची घोषणा केली.
त्यामध्ये राज्यातल्या सर्व जिल्ह्यांची वर्गवारी देखील सांगितली.
या घोषणेनुसार उद्यापासून म्हणजेच शुक्रवार ४ जून पासून अंमलबजावणी सुरू होईल, असं देखील जाहीर केलं.
मात्र, त्यानंतर आता राज्य सरकारनंच हा निर्णय अद्याप झालेला नसल्याचं स्पष्ट केलं आहे.
‘करोनाचा संसर्ग अजूनही आपण पूर्णपणे थोपविलेला नाही.
ग्रामीण भागात काही ठिकाणी अजूनही संसर्ग वाढत आहे.
करोना विषाणूचे घातक आणि बदलते रूप लक्षात घेऊनच निर्बंध शिथिल करावयाचे किंवा कसे याविषयी निश्चित करावे लागेल.
राज्यातील निर्बंध उठविण्यात आलेले नाहीत’,असं राज्याच्या आरोग्य मंत्रालयाकडून स्पष्ट करण्यात आलं आहे.
‘ब्रेक दि चेन मध्ये काही प्रमाणात निर्बंध शिथिल करावयास सुरुवात केली आहे.
‘अशा रीतीने निकषांचा आधार घेऊन टप्पेनिहाय निर्बंध शिथिल करण्याच्या बाबतीत प्रस्ताव विचाराधीन असून जिल्ह्यांच्या संबंधित प्रशासकीय घटकांकडून पूर्ण आढावा घेऊन अंमलबजावणीचा विचार केला जाईल.
स्थानिक प्रशासनाकडून याविषयीची माहिती तपासून घेण्यात येत आहे.
त्यानंतरच अधिकृत निर्णय कळविला जाईल.
तसेच हा निर्णय कसा लागू केला जाणार आहे ते उपरोक्त शासननिर्णयान्वये स्पष्ट करण्यात येईल’,असं देखील स्पष्ट करण्यात आलं आहे.
गुरुवारी दुपारी विजय वडेट्टीवार यांनी राज्यातील जिल्ह्यांची पॉझिटिव्हिटी रेट आणि ऑक्सिजन बेडची ऑक्युपन्सी या आधारावर ५ गटांमध्ये विभागणी केल्याची घोषणा केली.
मात्र, आता राज्य सरकराने हा निर्णयच अजून अंतिम झालेला नसल्याचं जाहीर केल्यामुळे यावरून आता मोठा संभ्रम निर्माण झाला आहे.
पहिला गट – पहिल्या गटामध्ये ज्या जिल्ह्यांमध्ये ५ टक्के पॉझिटिव्हिटी रेट आणि २५ टक्क्यांहून कमी ऑक्सिजन बेडची ऑक्युपन्सी असेल, अशा जिल्ह्यांचा समावेश आहे.
औरंगाबाद, भंडारा, बुलढाणा, चंद्रपूर, धुळे, गडचिरोली, गोंदिया, जळगाव, जालना, लातूर, नागपूर, नांदेड, नाशिक, परभणी, ठाणे, वर्धा, वाशिम, यवतमाळ या जिल्ह्यांचा पहिल्या टप्प्यात समावेश आहे.
दुसरा गट – दुसऱ्या गटामध्ये ज्या जिल्ह्यांमध्ये ५ टक्के पॉझिटिव्हिटी रेट आणि २५ ते ४० टक्क्यांदरम्यान ऑक्सिजन बेडची ऑक्युपन्सी असेल, अशा जिल्ह्यांचा समावेश आहे.
अहमदनगर, अमरावती, हिंगोली, मुंबई शहर, मुंबई उपनगर, नंदुरबार या जिल्ह्यांचा समावेश दुसऱ्या टप्प्यात आहे.
तिसरा गट – तिसऱ्या गटात ज्या जिल्ह्यांमध्ये ५ ते १० टक्के पॉझिटिव्हिटी रेट आणि ४० टक्क्यांहून जास्त ऑक्सिजन बेडची ऑक्युपन्सी असेल, अशा जिल्ह्यांचा समावेश आहे.
अकोला, बीड, कोल्हापूर, उस्मानाबाद, पालघर, रत्नागिरी, सांगली, सातारा, सिंधुदुर्ग, सोलापूर या जिल्ह्यांचा समावेश तिसऱ्या टप्प्यात करण्यात आला आहे.
चौथा गट – चौथ्या गटामध्ये ज्या जिल्ह्यांमध्ये १० ते २० टक्के पॉझिटिव्हिटी रेट आणि ६० टक्क्यांहून जास्त ऑक्सिजन बेडची ऑक्युपन्सी असेल, अशा जिल्ह्यांचा समावेश आहे.
पुणे आणि रायगड या जिल्ह्यांचा समावेश चौथ्या टप्प्यात करण्यात आला आहे.
पाचवा गट – पाचव्या गटात ज्या जिल्ह्यांमध्ये २० टक्क्यांपेक्षा जास्त पॉझिटिव्हिटी रेट आणि ७५ टक्क्यांहून जास्त ऑक्सिजन बेडची ऑक्युपन्सी असेल, अशा जिल्ह्यांचा समावेश आहे.
पाचव्या गटात कायम रेड झोन असणार आहे.
वरील ४ टप्प्यांमध्ये नसलेल्या सर्व जिल्ह्यांचा समावेश पाचव्या टप्प्यातील गटात करण्यात आला आहे.
केंद्रीय आरोग्य मंत्रालय करोना लशीच्या ३० कोटी डोससाठी हैदराबादस्थित लस उत्पादक बायोलॉजिकल-ई (Biological-E)कंपनीला १५०० कोटी रुपये अ‌ॅडव्हांस देणार आहेत.
बायोलॉजिकल-ई द्वारा ऑगस्ट-डिसेंबर २०२१ पर्यंत ही लस तयार केली जाईल आणि साठवली जाईल.
फेज १ आणि २ क्लिनिकल चाचण्यांमध्ये सकारात्मक परिणाम दर्शविल्यानंतर, बायोलॉजिकल-ई कोव्हीड -१९ लशीसाठी फेज ३ क्लिनिकल चाचणी घेण्यात येत आहे.
बायोलॉजिक्स-ई द्वारा विकसित केलेली लस एक आरबीडी प्रोटीन सब-युनिट लस आहे.
पुढील काही महिन्यांत ही उपलब्ध होईल.
बायोलॉजिकल-ई ला लशीच्या प्रिक्लिनिकल स्टेज ते फेज – ३ पर्यंत भारत सरकारने मदत केली आहे.
ज्यासाठी जैव तंत्रज्ञान विभागाने १०० कोटींपेक्षा जास्त आर्थिक मदत दिली आहे.
भारतात लवकरच विदेशी लशी येण्याचा मार्ग मोकळा झाला आहे.
Pfizer आणि Moderna सारख्या परदेशी लस लवकरात लवकर भारतात आणण्यासाठी एक मोठे पाऊल उचलले आहे.
भारताच्या औषध नियामक मंडळाने अशा लशीसाठी भारतात स्वतंत्र चाचण्या घेण्याची अट दूर केली आहे.
ज्या लशी जागतिक आरोग्य संघटनेने आपत्कालीन वापरासाठी मंजूर केल्या आहेत.
त्या लशींची भारतात चाचण्या घेण्याची गरज भासणार नाही.
फायझर आणि मॉडर्ना ही परदेशी कंपन्यांपैकी आहेत जे सरकारशी नुकसान भरपाई आणि स्थानिक चाचण्यांमधून सूट मिळावी.
तसेच दुष्परिणाम जाणवले तर स्थानिक कायदेशीर कारवाईतून सुट मिळवण्याचे कंपन्यांनी म्हटले होते.
दरम्यान, सरकारने चाचणी न करण्याचे मान्य केले आहे.
देशात करोनाची तसरी लाट येण्याचे संकेत तज्ञांनी दिले आहेत.
या पार्श्वभूमीवर सरकारने आरोग्य सेतू नंतर विनामूल्य XraySetu अ‌ॅप लाँच केले आहे.
याव्दारे व्हॉट्सअ‌ॅपवर चेस्ट एक्सरे पाठवल्यानंतर करोना आहे की नाही, हे काही मिनिटात कळणार आहे.
त्यामुळे देशवासीयांना मोठा दिलासा मिळणार आहे.
रुग्णांची होणारी धावपड देखील थांबणार आहे.
ही सुविधा ग्रामीण भागात राहणाऱ्या लोकांसाठी वरदान ठरू शकते.
सध्या यासाठी कोणतीही फी आकारली जात नाही.
हे अ‌ॅप कसं काम करणार याचे वैशिष्ट्य काय, हे समजून घेऊया.
XraySetu एक एआय (Artificial intelligence-based)आधारित प्लॅटफॉर्म आहे, जे व्हॉट्सअ‍ॅपवर चालविल्या जात आहे.
XraySetu इंडियन इंस्टीट्यूट ऑफ सायं(IISc)व्दारा स्थापित एनजीओ आणि Artpark(एआय आणि रोबोटिक्स टेक्नोलॉजी पार्क) आणि विज्ञान आणि तंत्रज्ञान विभाग (डीएसटी), भारत सरकारने हेल्थटेक स्टार्टअप निरमाई सोबत मिळून तयार केले आहे.
आर्टपार्कचे मुख्य कार्यकारी अधिकारी उमाकांत सोनी यांचे म्हणणे आहे की, कोविड – १९ प्रकरणांची ओळख पटविण्यासाठी आरटी-पीसीआर किंवा सीटी-स्कॅन सुविधा नसलेल्या अशा लहान आणि ग्रामीण भागात राहणाऱ्या लोकांसाठी हे खास डिझाइन केले आहे.
अशा परिस्थितीत XraySetu वर साध्या एक्स-रेद्वारे करोना इंफेक्शन समजेल.
ज्यासाठी एआय तंत्रज्ञानाची मदत घेतली जाईल.
उमाकांत सोनी म्हणाले की पुढील ६ ते ७ महिने ही सुविधा मोफत उपलब्ध आहे.
जरी यालाठी शुल्क आकारले तर ते १०० रुपयांपेक्षा कमी असले.
ही सुविधा गेल्या आठवड्यापासून वापरली जात असून ५०० डॉक्टरांनी त्याचा वापर केला आहे.
येत्या १५ दिवसात १०,००० डॉक्टरांचे जाळे तयार करण्याचे आम्ही विचार करीत आहोत.
डॉक्टर किंवा रेडिओलॉजिस्ट एक्सरेसेटूच्या व्हॉट्सअ‍ॅप बॉटवर चेस्ट एक्स-रे अपलोड करतात, जे एआय च्या मदतीने त्यांचे विश्लेषण करतात आणि १० ते १५ मिनिटांत अहवाल तयार करतात.
व्हॉट्सअ‍ॅपवर येणार्‍या लो रिजोल्यूशन चेस्ट एक्स-रेचा फोटो पाहून करोना संक्रमन आहे की नाही हे समजू शकते, उमाकांत सोनी यांनी सांगितले.
XraySetu वर केवळ कोविड-१९ नाही तर इतर अनेक आजारांचा शोधता येतील यामध्ये न्यूमोनिया, टीबी सारख्या आजारांचा समावेश असेल.
त्यामुळे हे अ‌ॅप फायद्याचे ठरणार आहे.
देशात आधी ज्येष्ठ नागरिक, त्यानंतर ४५ वर्षांवरील नागरिक आणि आता १८ वर्षांवरील नागरिक अशा तीन टप्प्यंमध्ये केंद्र सरकारने लसीकरणाची मोहीम सुरू केली.
मात्र, लसीकरणाचा तिसरा टप्पा केंद्र सरकारने जाहीर करून देखील अद्याप आधीच्याच टप्प्यांना पूर्णपणे लसीकृत करण्यात आलेलं नसल्याचं स्पष्ट झालं आहे.
तसेच, या नागरिकांना लस देण्यासाठी लसींचे डोसच अपुरे पडत असल्याचं देखील देशातील अनेक राज्यांमध्ये निर्माण झालेल्या परिस्थितीवरून स्पष्ट होत आहे.
या पार्श्वभूमीवर केंद्र सरकारने कोविशिल्ड आणि कोवॅक्सिन या भारतात उत्पादित होणाऱ्या लसींसोबतच रशियाच्या स्पुटनिक व्ही या लसीला देखील भारतात वापराची परवानगी दिली.
मात्र, तरीदेखील लीसीचे डोस पुरे पडत नसल्याच्या तक्रारी काही राज्यांनी केल्यानंतर आता हे प्रकरण सर्वोच्च न्यायालयापर्यंत गेलं असून आता न्यायालयानेच सरकारला लसीकरणाचा संपूर्ण लेखाजोखा सादर करण्याचे आदेश दिले आहेत!
लसीचे डोस अपुरे पडत असल्यामुळे देशात अनेक ठिकाणी लसीकरणच काही काळ स्थगित करण्यात येत असल्याचं समोर येत आहे.
मात्र, दुसरीकडे केंद्र सरकार लसीचा तुडवडा नसल्याची भूमिका मांडत आहे.
आता खुद्द सर्वोच्च न्यायालयानेच देशातील लसीकरणाशी निगडित मुद्द्यांची स्वत:हून दखल घेतली असून त्यासंदर्भात केंद्र सरकारला आदेश दिले आहेत.
“कोविशिल्ड, कोवॅक्सिन, स्पुटनिक व्ही आणि इतर कोणत्याही लसींची आत्तापर्यंत कधी, कशी आणि किती खरेदी झाली यासंदर्भात सर्व माहिती न्यायालयासमोर सादर करावी”,असे आदेश न्यायालयाने दिले आहेत.
त्यासोबतच केंद्र सरकारचं लसीकरणाचं एकंदरीत धोरण स्पष्ट करणारी कागदपत्र देखील सादर करण्यास न्यायालयाने बजावलं आहे.
तसेच देशातील लसीकरणाच्या मुद्द्यावरून सर्वोच्च न्यायालयाने केंद्र सरकारला सुनावले देखील आहे.
सर्वोच्च न्यायालयाचे न्यायमूर्ती डी. वाय. चंद्रचूड, न्यायमूर्ती एल. एन. राव आणि न्यायमूर्ती एस.
रवींद्र भट यांच्या विशेष खंडपीठासमोर याप्रकरणाची आज सुनावणी झाली.
यावेळी केंद्र सरकारला येत्या २ आठवड्यांमध्ये आदेश देण्यात आलेल्या कागदपत्रांसोबत प्रतिज्ञापत्र सादर करावं असे निर्देश न्यायालयाने दिले आहेत.
३१ मे रोजी यासंदर्भात सुनावणी झाली असून हे आदेश बुधवारी संकेतस्थळावर अपलोड करण्यात आले आहेत.
सर्वोच्च न्यायालयाने दिलेल्या आदेशांनुसार, कोवॅक्सिन, कोविशिल्ड आणि स्पुटनिक व्ही या तिन्ही लसींसाठी केंद्र सरकारने नेमकी कधी-कधी आणि किती लसींच्या डोससाठी मागणी नोंदवली आहे आणि त्याचा पुरवठा कधीपर्यंत होऊ शकतो याची माहिती केंद्र सरकारला सादर करावी लागणार आहे.
त्यासोबतच, देशातील उर्वरीत लोकसंख्येला कधीपर्यंत लसीकृत करण्याचं सरकारचं नियोजन आहे, याची देखील माहिती केंद्राला सादर करावी लागणार आहे.
आत्तापर्यंत किती टक्के लोकसंख्येला लसीकरण पूर्ण झालं आहे?
यात एक डोस दिलेले किती आणि दोन्ही डोस पूर्ण झालेले किती?
त्यामध्ये शहरी लोकसंख्या किती आहे आणि ग्रामीण लोकसंख्या किती आहे?
याची देखील आकडेवारी केंद्र सरकारला सादर करावी लागणार आहे.
करोनाचा आणि ऑक्सिजनचा थेट संबंध असल्याचं दिसून आलं आहे.
मग शरीरामधील ऑक्सिजनचं प्रमाण सुधारण्यासाठी आपण आधीपासून अस्तित्वात असणाऱ्या नैसर्गिक पद्धतीचा वापर का करत नाही असा प्रश्न वंचित बहुजन आघाडीचे अध्यक्ष अ‍ॅड. प्रकाश आंबेडकर यांनी उपस्थित केलाय.
लोकसत्ताने आयोजित केलेल्या ‘दृष्टी आणि कोन’या दूरसंवादमालेत बोलताना प्रकाश आंबेडकर यांनी क्वारंटाइन वगैरे शब्द आता आले असले तरी यापूर्वीच्या साथीच्या रोगांच्या कालावधीमध्येही संसर्ग झाल्यास एकटं राहण्याला प्राधान्य दिलं जायचं अशी आठवण करुन दिली.
आधीपासून उपलब्ध असणाऱ्या नैसर्गिक मार्गांचाही करोनासंदर्भातील परिस्थितीमध्ये उत्तम आरोग्यासाठी वापर केला पाहिजे असं आंबेडकर म्हणाले.
आधीच्या काळी कॉलरा, कांजण्या, गोवर यासारख्या साथी आपण पाहिल्या आहेत.
आज आपण एकट राहण्याला क्वारंटाइन म्हणतो.
आधी आपण साथीच्या रोगांच्या कालावधीमध्ये एखाद्याला संसर्ग झाल्यास तू एकटा राहा म्हणायचो.
दुसऱ्याला होऊ नये अशी काळजी तेव्हाही घेतली जायची.
आज आपण सॅनिटाइज करायला रसायने शिंपडतो, पूर्वी आपण कडूलिंबाची पान वाररायचो.
आधी घरात कडूलिंबाची पान आणून जाळली जायची त्याचा धूर केला जायचा.
हा नौसर्गिक पद्धतीचा जो भाग आहे त्याचा सध्या का वापर का केला जात नाहीय?
असा प्रश्न प्रकाश आंबेडकरांनी उपस्थित केला.
करोना परिस्थितीच्या व्यवस्थापनासंदर्भात काम करणाऱ्यांनी या गोष्टींकडेही थोडं लक्ष दिलं पाहिजे अशी अपेक्षा प्रकाश आंबेडकरांनी व्यक्त केली.
करोना झाल्यानंतर आम्ही काय करु हे सांगितलं जात आहे.
मात्र तो होणार नाही याची काळजी घेतली जात नाहीय, असं आंबेडकर म्हणाले.
त्यांनी बाबा रामदेव, श्री. श्री रवी शंकर यांचा उल्लेख करत त्यांच्या अभ्यासामधून ऑक्सिजनची पातळी वाढवण्यासंदर्भातील व्यायाम केले पाहिजेत असंही प्रकाश आंबेडकर म्हणाले.
करोनामुळे आलेल्या नवीन नवीन नियमांमध्ये ह्युमन टच गेलाय, भेटी गाठी कमी झाल्यात.
पण आजार येणार आणि जाणार मात्र आपल्यामधील ह्युमन टच आणि भावना कायम राहिल्या पाहिजेत, असं मत प्रकाश आंबेडकर यांनी यावेळी बोलताना व्यक्त केलं.
गावांमध्ये स्वच्छतेबरोबरच आणि शांतता नांदावी म्हणून महाराष्ट्र सरकारने संत गाडगे बाबा ग्राम स्वच्छता अभियान आणि महात्मा गांधी तंटामुक्त गाव अशा योजना राबवून गावांना स्वच्छता आणि तंटामुक्तीसाठी प्रोत्साहन देण्यात आलं होतं.
या योजनांना यशही मिळालं.
ग्रामीण भागातून करोना हद्दपार करण्यासाठी राज्य सरकारने अशाच प्रकारची स्पर्धात्मक योजना घोषित केली आहे.
राज्याचे ग्रामविकास मंत्री हसन मुश्रीफ यांनी या योजनेची घोषणा केली.
जाणून घेऊया योजनेचं स्वरूप आणि ती कशी राबवली जाणार याविषयी…राज्यातील ग्रामीण भागातील करोनामुक्तीच्या प्रयत्नांना प्रोत्साहन मिळावं… गावं वेगानं करोनामुक्त व्हावी.
ज्यामुळे तालुका आणि पर्यायाने जिल्हाही करोनामुक्त करण्याचं उद्दिष्ट साध्य होईल.
यासाठी राज्यात कोरोनामुक्त गाव स्पर्धा घेतली जाणार आहे.
काही गावांमध्ये यासाठी प्रयत्न केले गेल्याचे आणि ते यशस्वी झाल्याचं समोर आल्यानंतर राज्य सरकारने हा निर्णय घेतला आहे.
करोनामुक्त गाव स्पर्धेत प्रत्येक महसूल विभागामध्ये चांगली कामगिरी करणाऱ्या पहिल्या ३ ग्रामपंचायतींना अनुक्रमे ५० लाख रुपये, २५ लाख रुपये व १५ लाख रुपये याप्रमाणे तीन बक्षीस घोषित करण्यात आली आहेत.
६ महसुली विभागात प्रत्येकी ३ याप्रमाणे राज्यात एकूण १८ बक्षीसे दिली जाणार आहेत.
यासाठी बक्षिसाची एकूण रक्कम ५ कोटी ४० लाख रुपये ठेवलेली आहे.
करोनामुक्त गाव स्पर्धेत चांगली कामगिरी करणाऱ्या पहिल्या ३ ग्रामपंचायतींना लेखाशिर्ष पंचवीस – पंधरा (२५१५) व तीस-चोहोपन (३०५४) या योजनांमध्ये प्राधान्य देऊन यामधून प्रत्येक महसूल विभागात पहिल्या तीन ग्रामपंचायतींना अनुक्रमे ५० लाख रुपये, २५ लाख रुपये व १५ लाख रुपये इतक्या निधीची विकासकामे मंजुर केली जाणार आहेत.
स्पर्धेत सहभागी गावांचे विविध २२ निकषांवर गुणांकन करण्यात येणार आहे.
यासंदर्भातील सविस्तर शासन निर्णयही जाहीर करण्यात येणार आहे.
करोनाने जागात हाहाकार माजवला आहे.
जगातील अनेक देशात करोना संसर्ग रोखण्यासाठी लसीकरणाने जोर धरला आहे.
भारत, अमेरीकेसह अनेक देशांनी लस निर्माण केली आहे.
दरम्यान पाकिस्तानने देखील चीनच्या मदतीने करोना लस बनवली आहे.
‘PakVac’असे या लशीचे नाव ठेवण्यात आले आहे.
लस तयार करण्याबाबत पाकिस्तानच्या आरोग्य विभागाने म्हटले आहे की, आम्ही कठीण आव्हानांतून बाहेर येत आहोत.
आमच्या मित्रांद्वारे आम्ही अडचणींना संधींमध्ये रूपांतरित करण्याचे कार्य करीत आहोत.
“आम्हाला या कठीण काळात चीन जवळचा वाटला आहे, ज्यामुळे करोना संकटाला तोंड देण्यास आम्हाला मदत झाली आहे.
”असे पाकिस्तानचे विशेष आरोग्य सहायक डॉ. फैसल सुल्तान म्हणाले.
डॉ. फैसल म्हणाले, “लस बनविण्यासाठी आम्हाला चीनने कच्चा मालाचा पुरवठा केला.
तरी देखील हे काम सोपे नव्हते.
लवकरच ही लस मोठ्या प्रमाणात तयार केली जाईल.
”पाकिस्तानच्या नॅशनल कमांड अँड ऑपरेशन्स सेंटरचे प्रमुख असद उमर म्हणाले की, हा दिवस आमच्यासाठी महत्त्वपूर्ण आहे.
तसेच पाकिस्तानच्या आरोग्यमंत्र्यांनी मंगळवारी या लशीच्या शुभारंभाच्या वेळी सांगितले की आपल्या देशात चीनच्या लशीला बरीच मागणी आहे.
लोक देखील चीनी लशीला प्राधान्य देत आहेत आणि अ‍ॅस्ट्रॅजेनेकासारख्या लशी टाळत आहेत.
काही दिवसांपुर्वी पाकिस्तानमध्ये लशीचा तुटवडा पहायला मिळाला होता.
चीनी बनावटीच्या सिनोव्हॅक लसचीही कमतरता होती आणि देशातील बर्‍याच शहरांमध्ये लस नसल्यामुळे लोकांना घरी परतावे लागले.
दरम्यान पाकिस्तानमध्ये नवीक करोना केसेस मध्ये घट झाली आहे.
तीन महिन्यांत प्रथमच पॉझिटीव्हीटी दर ४% च्या खाली आला आहे.
गेल्या एका दिवसात पाकिस्तानमध्ये करोनाचे १७७१ नवीन रुग्ण आढळले आहेत.
यासह आतापर्यंत देशात करोनाची १० लाख प्रकरणे समोर आली आहेत, पाकिस्तानच्या आरोग्य विभागाने ही माहिती दिली.
राज्यात आणि देशात सध्या लशींचा प्रचंड तुटवडा जाणवत आहे.
त्यामुळे १८ ते ४४ वयोगटातील लसीकरण थांबवण्यात आलेलं आहे.
तर दुसरीकडे ४५ वर्षांपुढील नागरिकांचं लसीकरण करण्यातही तुटवड्यामुळे विघ्न येत आहेत.
तर खासगी क्षेत्रात लसीकरण विनाअडथळा सुरू असल्याचं चित्र दिसत आहे.
त्यामुळे अनेक तक्रारी समोर येऊ लागल्या आहेत.
या मुद्द्यावर मुंबईच्या महापौर किशोरी पेडणेकर यांनीही बोट ठेवलं आहे.
केंद्र सरकार खासगी क्षेत्राला पैसे घेऊन लस पुरवठा करत आहे.
त्याप्रमाणेच राज्य आणि महापालिकेला लस पुरवठा करावा, आम्हीही पैसे देतो.
इतकंच नाही, तर लोकांना ही लस मोफत देतोय,”असं म्हणत पेडणेकर यांनी केंद्रावर निशाणा साधला.
टीव्ही ९ वृत्तवाहिनीशी बोलताना त्यांनी ही भूमिका मांडली.
महापौर पेडणेकर म्हणाल्या,”मला अशी माहिती मिळाली आहे की, खासगी रुग्णालये केंद्राकडून विकत घेऊन लसीकरण करत आहेत.
त्यांच्याकडून लस घेण्यासाठी नागरिकांना पैसे द्यावे लागत आहेत.
महापालिकेकडे तसं नाही.
महापालिका लोकांना मोफत लस देत आहे आणि मोफतच देणार.
आम्ही केंद्राला लशींसाठी पैसे द्यायला तयार आहोत, पण तो पुरवठा महापालिकेला मिळत नाही.
केंद्राकडून ज्याप्रमाणे खासगी क्षेत्राला लस पुरवली जात आहे, त्याचप्रमाणे त्याच किमतीत आम्हाला लस द्यावी.
राज्य सरकार, महानगरपालिका पैसे देऊन लस खरेदीसाठी तयार आहे,”असं महापौर पेडणेकर म्हणाल्या.
“केंद्राने आम्हाला लस पुरवावी, आम्ही लोकांना मोफत देतो.
पण, केंद्र सरकार महापालिकेला न देता खासगी क्षेत्राला देत आहेत.
त्यामुळे कुणी एक हजार रुपयाला, कुणी १२००, तर कुणी १८०० लस विकत आहेत.
गरीब-श्रीमंत भेदभाव न करता सगळ्या मुंबईकरांना लस देतोय.
लशींसाठी केंद्राला पैसे द्यायला तयार आहोत, मुख्यमंत्र्यांनीही १२ कोटी एकरकमी देण्याची तयारी दाखवली आहे.
पण काय होतंय हेच कळत नाही.
सगळा संभ्रम आहे.
महापालिकेला ज्यावेळीही लस मिळाली, सगळी लसीकरण केंद्र सुरू करण्यात आली.
लोकांना मोफत लस दिली गेली,”अशी माहिती महापौर पेडणेकर यांनी दिली.
देशामध्ये करोनाच्या दुसऱ्या लाटेनं थैमान घातलेलं असतानाच ब्लॅक फंगसच्या संसर्गाचे प्रमाणही वाढता दिसत आहे.
असं असतानाच आता लहान मुलांना एका वेगळ्याच आजाराचा संसर्ग होत असल्याची धक्कादायक माहिती समोर आलीय.
करोना साथीसोबतच लहान मुलांमध्ये आता मल्टी ऑर्गन इफ्लेमेटरी सिंड्रोम इन चिड्रन (Multisystem inflammatory syndrome in children)म्हणजेच एमआयएस-सी नावाच्या आजाराचा प्रादुर्भाव होत असल्याचं दिसून आलं आहे.
एमआयएस-सीच्या रुग्णांमध्ये सातत्याने वाढ होत आहे.
गुजरामध्ये हा आजार झालेली आतापर्यंत १०० हून अधिक बालकं आढळून आली आहेत.
देशामध्ये या आजाराचं पहिलं प्रकरण एका नवजात बालकाच्या रुपाने समोर आलं.
या बाळाचा जन्म झाल्यानंतर १२ तासांमध्येच त्याला हा आजार असल्याचं स्पष्ट झालं.
या बाळाची आई गरोदर असतानाच तिला करोनाची लागण झाल्याची माहिती समोर आलीय.
उपचारानंतर या महिलेने करोनावर मात केली मात्र त्याचा परिणाम गर्भातील बाळावर झाला.
या बाळाला जन्मापासूनच एमआयएस-सीचा त्रास असल्याचं स्पष्ट झालं आहे.
या लहान बाळाला श्वास घेण्यास अडचण येत आहे.
उपचारासाठी या बाळाला अहमदाबाद येथील सरकारी रुग्णालयामध्ये दाखल करण्यात आलं आहे.
यासंदर्भात डॉक्टर बेला शाह यांनी आज तकला दिलेल्या माहितीनुसार या बाळाची करोना अ‍ॅण्टीबॉडी चाचणी करण्यात आली असता जन्मापासूनच या बाळाच्या शरीरामध्ये अ‍ॅण्टीबॉडीज आढळून आल्या.
आई गरोदर असतानाच तिला करोनाचा संसर्ग झाल्याने बाळामध्येही अ‍ॅण्टीबॉडीज निर्माण झाल्या.
आता बाळा झालेला एमआयएस-सी हा लहान मुलांमध्ये करोनावर मात केल्यानंतर आढळून येणाऱ्या पोस्ट कोव्हिड आजारांपैकी आहे.
सध्या या बाळाला कृत्रिम ऑक्सिजन देण्यात येत आहे.
याशिवाय याच रुग्णालयामध्ये नऊ वर्षाच्या एका मुलालाही एमआयएस-सीच्या उपचारासाठी दाखल करण्यात आलं आहे.
नऊ वर्षांच्या या मुलाला मागील काही दिवसांपासून रुग्णालयात ऑक्सिजन सपोर्टवर ठेवण्यात आलं आहे.
या मुलाला आधी खूप ताप आला होता.
उपचारानंतर तो मुलगा बरा झाला मात्र त्यानंतर अचानक त्याला पुन्हा ताप आला.
पुन्हा ताप आल्यानंतर डॉक्टरांनी त्याची तपासणी केली असता त्याला एमआयएस-सीचा प्रादुर्भाव झाल्याची माहिती समोर आली.
माझ्या मुलाला यापूर्वी प्रकृतीसंदर्भात कोणताच त्रास नव्हता असं या मुलाच्या वडीलांनी सांगितलं आहे.
लहान मुलांचे डॉक्टर आणि अहमदाबाद सरकारी रुग्णालयातील सहाय्यक निरिक्षक असणाऱ्या डॉक्टर राकेश जोशींनी दिलेल्या माहितीनुसार, अनेकदा मुलांमध्ये हा आजार असला आणि त्यांना ताप आला तर साध्या औषधोपचाराने मुलं बरी होतात.
मात्र रुग्णालयात दाखल करण्यात आलेल्या या मुलाची करोना चाचणी करण्यात आली असता ती सकारात्मक आलीय.
म्हणजेच या मुलाच्या शरीरामध्ये आधीपासूनच अ‍ॅण्टीबॉडीज होत्या.
त्यामुळे हे प्रकरणही पोस्ट कोव्हिडमध्येच मोडतं.
एमआयएस-सी असणाऱ्या मुलांना मल्टीपल ऑर्गन फेल्युअरचा धोका अधिक असतो.
असं झाल्यास मुलांचा मृत्यूही होऊ शकतो.
डॉक्टरांनी दिलेल्या सल्ल्यानुसार प्रामुख्याने हा आजार करोना होऊन गेलेल्या मुलांमध्ये दिसून येत असल्याने मुलांना करोनाचा संसर्ग होणार नाही याची विशेष खबरदारी घेतली पाहिजे.
घरामध्ये सुद्धा करोनाचा संसर्ग झालेल्या, होम आयसोलेशनमध्ये असलेल्यांच्या संपर्कात मुलं येणार नाही याची काळजी पालकांनी घ्यायला हवी.
करोनारुपी राक्षसाने संपूर्ण जगाला आपल्या विळख्यात घेतलं आहे.
त्यामुळे लॉकडाउन, मास्क आणि सोशल डिस्टन्सिंगचे नियम पाळत त्याला दूर ठेवलं जात आहे.
असं असलं तरी करोनाला मुळापासून संपवण्यासाठी लस हे सर्वात प्रभावी हत्यार आहे.
यासाठी संपूर्ण जगाने लसीकरणावर जोर दिला आहे.
भारतातही १ मे २०२१ पासून १८ वर्षांवरील सर्वांचं लसीकरण करण्यासाठी आदेश पारीत करण्यात आला आहे.
तर अमेरिकेत १२ वर्षांवरील सर्वांचं लसीकरण करण्याची मोहीम हाती घेण्यात आली आहे.
हीच बाब एका दाम्पत्याने कोर्टासमोर मांडली.
अल्पवयीन मुलीला अमेरिकेत लसीकरणासाठी जाण्याची परवानगी द्यावी अशी मागणी त्यांनी याचिकेद्वारे केली आहे.
सौम्या ठक्करचा जन्म अमेरिकेत झाला आहे.
त्यामुळे तिथे जन्म झाल्याने तिला अमेरिकेचं नागरिकत्व मिळालं आहे.
त्यामुळे तिच्या लसीकरणासाठी ठक्कर दाम्पत्याने कोर्टात धाव घेत तिला अमेरिकेत पाठवण्याची विनंती केली आहे.
मात्र तिचं वय १४ वर्षाखाली असल्याने तिच्यासोबत पालक असणं गरजेचं आहे.
यासाठी तिच्यासोबत जाण्याची परवानगी दाम्पत्याने मागितली आहे.
सौम्या आता अकरावीत असून आयबी स्कूलची विद्यार्थिनी आहे.
तिचं शैक्षणिक वर्ष १ जुलैपासून सुरु होणार आहे.
अमेरिकेत लसीचे दोन डोस घेण्यासाठी २१ दिवसांचा कालावधी देण्यात आला आहे.
त्यामुळे तिथे २१ दिवस राहणं गरजेचं आहे.
१ जुलैपूर्वी तिचं लसीकरण पूर्ण होईल असं पालकांनी नेमलेल्या वकिलाने कोर्टासमोर सांगितलं आहे.
योग्य उपचार मिळवणं हा सौम्याचा अधिकार असल्याचंही पालकांनी सुनावणीदरम्यान सांगितलं.
करोनाची दुसरी लाट आल्यानंतर भारतातून अमेरिकेत येणाऱ्या नागरिकांना प्रवास बंदी आहे.
मात्र त्यात अमेरिकन नागरिकांना वगळण्यात आलं आहे.
सौम्याच्या पालकांनी तिच्यासोबत जाण्याची तयारी देखील केली होती.
मात्र सौम्याचे आजी आजोबा वयोवृद्ध असल्याने त्यांना सोडून जाणं कठीण आहे.
तिच्या आजी आजोबांना करोना झाला होता आणि त्यातून ते नुकतेच बरे झाले आहेत.
त्यामुळे त्यांनी तिच्यासोबत जाण्याऐवजी मावशीला पाठवण्याचं ठरवलं आहे.
याप्रकरणी न्यायमूर्ती एसएस शिंदे आणि न्यायमूर्ती अभय अहुजा यांच्यासमोर या प्रकरणाची सुनावणी झाली.
या सुनावणीनंतर त्यांनी राज्य सरकारला एका आठवड्यात उत्तर देण्यास सांगितलं आहे.
या प्रकरणाची पुढील सुनावणी एका आठवड्याने होणार आहेदक्षिण अमेरिकेतील पेरु देशाला करोनाचा मोठा फटका बसलाय.
पेरुमध्ये करोना संसर्गामुळे मरण पावलेल्यांची संख्या ही लोकसंख्येच्या तुलनेत जगात सर्वाधिक आहे.
समोर आलेल्या माहितीनुसार मागील वर्षी या देशामध्ये करोनाचा पहिला रुग्ण आढळून आल्यापासून आतापर्यंत येथे एक लाख ८० हजार जणांचा मृत्यू करोना संसर्गामुळे झालाय.
करोनामुळे मरण पावलेल्या व्यक्तींच्या आकडेवारीसंदर्भात स्थापन करण्यात आलेल्या समितीने नुकताच आपला अहवाल पेरुच्या राष्ट्रपती भवनामध्ये सादर केला.
त्यावेळी देशामधील करोना संसर्गाची ही धक्कादायक आकडेवारी समोर आली.
नव्या आकडेवारीमुळे पेरुमधील करोना मृतांची संख्या दुप्पटीने वाढल्याचं वृत्त एएफीने दिलं आहे.
सरकारने स्थापन केलेल्या समितीने केलेल्या अभ्यासामध्ये ३ कोटी २६ लाख लोकसंख्या असणाऱ्या या देशामध्ये करोनामुळे १ लाख ८० हजार ७६४ जणांचा मृत्यू झाल्याची माहिती समोर आली आहे.
धक्कादायक बाब म्हणजे हा अहवाल सादर होण्यापूर्वी देशातील करोना मृतांची संख्या ६९ हजार ३४२ इतकी होती.
जी आता अडीच पटींने वाढलीय.
मागील वर्षी मार्च महिन्यापासून या वर्षीच्या २२ मे पर्यंतची ही मृतांची आकडेवारी आहे.
आरोग्य मंत्री ऑस्कर उगार्ते यांनी करोनामुळे मरण पावलेल्यांची संख्या मोजण्यासंदर्भातील नियम बदलण्यात आले आहेत.
करोनाचा संसर्ग झाल्याचं निश्चित झाल्यानंतर एखाद्या व्यक्तीचा मृत्यू झाल्यानंतरच तो करोनामुळे झालेला मृत्यू आहे असं आधी ठरवण्यात आलं होतं.
आता मात्र संसर्ग झाल्याचं निश्चित होण्याबरोबरच करोनासदृश्य लक्षणं असल्याने मृत्यू झालेल्यांची संख्या करोना मृत्यूंमध्येच मोजण्यात आलीय.
या नवीन आकडेवारीमुळे पेरु हा करोनामुळे मरण पावणाऱ्यांची सर्वाधिक सरासरी असणारा देश ठरला आहे.
दर १० लाख लोकसंख्येमागे सर्वाधिक मृत्यू झालेल्या देशांच्या यादीत पेरु अव्वल स्थानी पोहचलाय.
या देशात दर १० लाख व्यक्तींपैकी ५ हजार ४८४ जणांचा करोनामुळे मृत्यू झालाय, असं एएफपीच्या आकडेवारीवरुन स्पष्ट होत आहे.
करोनाचा सर्वाधिक प्रादुर्भाव अमेरिकेमध्ये झाला असून तिथे आतापर्यंत ३ कोटी ४१ लाख लोकांना करोनाचा संसर्ग झालाय.
अमेरिकेत सहा लाख जणांचा करोनामुळे मृत्यू झालाय.
सर्वाधिक करोना रुग्णांच्या यादीत भारत दुसऱ्या स्थानी आहे.
भारतामध्ये २ कोटी ८० लाख जणांना करोनाचा संसर्ग झाला असून मरण पावणाऱ्यांची संख्या ही ३ लाख ३० हजारांहून अधिक आहे.
करोना लसीकरणासंदर्भातील केंद्र सरकारच्या धोरणांसंदर्भात भाजपाची सत्ता असणाऱ्या मध्य प्रदेशचे मुख्यमंत्री शिवराज सिंह चौहान यांनी मोठं वक्तव्य केलं आहे.
करोनासंदर्भातील केंद्र सरकारचं धोरण बदलण्यासंदर्भात सर्व राज्यांच्या मुख्यमंत्र्यांनी एकत्र येत पंतप्रधान नरेंद्र मोदींशी चर्चा केली पाहिजे असं चौहान म्हणाले आहेत.
चौहान यांनी केंद्र सरकारने लसीकरणासंदर्भात घेतलेलं धोरण हे अगदी योग्य असल्याचं म्हटलं.
मात्र त्याचवेळी प्रत्येक प्रदेशाच्या मागणीनुसार त्यामध्ये थोडी लवचिकता ठेवणं गरजेचं असल्याचंही चौहान म्हणाले.
असं म्हणतानाच चौहान यांनी देशातील सर्व मुख्यमंत्र्यांना आवाहन केलं तरी त्यांनी पंतप्रधानांशी यासंदर्भात चर्चा करुन लसीकरणासंदर्भात राष्ट्रीय धोरण तयार करण्याची मागणी करावी.
“पंतप्रधान यावर नक्की विचार करतील, तसेच मुख्यमंत्र्यांनी एकत्र येऊन चर्चा करण्याचं ठरवल्यास मी पुढाकार घेण्यास तयार आहे,”असंही चौहान यांनी म्हटलं आहे.
द इंडियन एक्सप्रेसच्या आयडिया एक्सचेंज या कार्यक्रमादरम्यान बोलताना चौहान यांनी हे वक्तव्य केलं.
राज्यांकडून वेगवेगळी मतं व्यक्त केली जातात त्यामुळेच केंद्र सरकारला लसीकरणासंदर्भातील एक समान धोरण ठरवणं कठीण गेलं असतं.
म्हणूनच सरकारने लसीकरणासंदर्भातील जबाबदारी राज्यांकडे सोपवली आहे, असं चौहान म्हणाले.
“मुख्यमंत्र्यांनी केंद्र सरकारशी चर्चा केली पाहिजे.
एकत्र येऊन निर्णय घेतला पाहिजे की केंद्र सरकारने काय करायला हवं.
बघा जर मतमतांतरे असतील तर असं वातावरण निर्माण होईल की ज्यामुळे केंद्र सरकारला काम करताना अनेक अडचणी येतील.
आपण जर वेगवेगळा विचार केला, राजकीय हितांचा विचार केला तर त्यामुळे मतभेद होतील.
मी तर सर्व मुख्यमंत्र्यांना आवाहन करतो की आपण सर्वांनी एकत्र यावं आणि केंद्र सरकारशी यासंदर्भात चर्चा करुन मार्ग काढावा.
मोदींशी आपण सर्वांनी चर्चा करावी.
ते सुद्धा यावर विचार करतील,”असं चौहान म्हणाले.
१८ वर्षांवरील व्यक्तींच्या लसीकरणासाठी धोरण निश्चित करण्यासाठी तुम्ही मुख्यमंत्र्यांना एकत्र आणण्यासाठी पुढाकार घेणार का असा चौहान यांना विचारण्यात आला.
“मी सर्व मुख्यमंत्र्यांना आवाहन करतो एकत्र येण्याचं.
मी सुद्धा याबद्दल बोलण्यासाठी तयार आहे.
काही अडचणी आल्या तर आपण एकत्र येऊन त्यावर समाधानकारक उत्तर शोधू.
पंतप्रधानांनी प्रत्येक समस्येवर पूर्ण क्षमतेने उत्तर शोधलं आहे,”असं चौहान प्रश्नाला उत्तर देताना म्हणाले.
मध्य प्रदेशच्या मुख्यमंत्र्यांचं वक्तव्य अशावेळी आलं आहे जेव्हा लसीकरणासंदर्भातील जबाबदारी राज्यांकडे सोपवण्यावरुन विरोधी पक्षांकडून केंद्र सरकारवर टीका केली जात आहे.
देशात करोनाची दुसरी लाट ओसरत आहे.
त्यामुळे अनेक राज्यांनी लॉकडाउनच्या नियमात शिथिलता आणली आहे.
मात्र अजूनही संपूर्ण अनलॉक करण्याची स्थिती नाही.
त्यामुळे अनेक राज्यांनी लसीकरण मोहीम आणखी गतीने वाढवण्याची मागणी केली आहे.
मात्र लशींचा तुटवडा असल्याने अनेक ठिकाणी लसीकरण केंद्रे बंद आहेत.
त्यासाठी लस उत्पादन वाढवण्यासाठी प्रयत्न केले जात आहेत.
आता मुंबईस्थित हाफकिन बायो फार्मास्युटीकल कॉर्पोरेशन लिमिटेडला करोनावरील कोव्हॅक्सिन लसीचे एका वर्षात २२.८ कोटी डोस तयार करण्याची परवानगी देण्यात आली आहे.
हे उत्पादन मुंबईतील परेल कॉम्प्लेक्समधील कंपनीत करण्यात येणार आहे.
यासाठी या कंपनीत पूर्ण तयारी करण्यात आली आहे.
हाफकिन बायोफार्माला यासाठी १५९ कोटींचं अनुदान जाहीर करण्यात आल्याची माहिती सरकारी सूत्रांनी दिली आहे.
हाफकिन बायोफार्माला भारत बायोटेक लिमिटेडनं हस्तांतरण व्यवस्थेनुसार कोव्हॅक्सिन लस उत्पादनाचं तंत्रज्ञान उपलब्ध करून दिलं आहे.
कोव्हॅक्सिन लस उत्पादनासाठी हाफकिन बायोफार्माला देण्यात येणाऱ्या एकूण अनुदानात केंद्र सरकारकडून ६५ कोटी तर महाराष्ट्र सरकारकडून ९४ कोटी रुपयांचा वाटा आहे.
“कंपनीला लसनिर्मितीसाठी ८ महिन्यांचा कालावधी देण्यात आला आहे.
यासाठी युद्धपातळीवर काम सुरु आहे.
लस उत्पादनासाठी दोन टप्पे निश्चित करण्यात आले आहेत.
लस निर्मितीसाठी आवश्यक औषधांची निर्मिती आणि त्यानंतर लस निर्मिती असे दोन टप्पे असणार आहे.
औषध निर्मितीसाठी बायो सेफ्टी लेव्हल पाळणं गरजेच आहे.
हाफकिनकडे याबाबतची योग्य सुविधा आहे.
”असं कंपनीचे व्यवस्थापकीय संचालक डॉ. संदीप राठोड यांनी सांगितलं.
हाफकिन फार्मास्युटिकल कॉर्पोरेशन लिमिटेड ही १२२ वर्षे जून्या हाफकिन संस्थेची शाखा आहे.
देशातील सर्वात जुन्या बायोमेडिकल संशोधन संस्थांपैकी एक आहे.
प्लेगवरील लसीचा शोध लावणाऱ्या रशिय़न बॅक्टेरियोलॉजिस्ट डॉ. वॉल्डेमार हाफकीन यांच्या नावावरून या संस्थेला नाव देण्यात आले आहे.
देशभरात आतापर्यंत २ कोटी ८३ लाख ७ हजार ८३२ जणांना करोनाची लागण झाली आहे.
२ कोटी ६१ लाख ७९ हजार ८५ रुग्णांनी करोनावर मात केली आहे.
तर देशात आतापर्यंत ३ लाख ३५ हजार १०२ रुग्णांचा मृत्यू झाला आहे.
सध्या देशात १७ लाख ९३ हजार ६४५ सक्रिय रुग्ण आहेत.
तर २१ कोटी ८५ लाख ४६ हजार ६६७ जणांनी करोनावरील लस घेतली आहे.
एएनआयने सुत्रांच्या हवाल्याने माहिती दिली आहे.
Pfizer आणि Moderna लशीबाबत ‘indemnity against liability’बाबत काही हरकत नाही.
इतर देशांनी दिले तर आम्हीही तयार आहोत.
या कंपन्यांनी भारतात ईयूए (इमर्जन्सी यूज ऑथरायझेशन) साठी अर्ज केल्यास ते मंजूर करण्यास आम्ही तयार आहोत, असेही सूत्रांनी सांगितले.
मागणी जास्त असल्याने या दोन्ही लसांना आतापर्यंतच्या परिस्थितीनुसार भारतात पोहोचण्यास वेळ लागेल, असेही या सुत्रानी सांगितले.
ड्रग कंट्रोलर जनरल ऑफ इंडियाच्या पत्रात असे सांगितले गेले आहे की, ब्रिजिंग चाचण्या करण्याची अट काढून टाकण्यात आली आहे.
आता जर परदेशी लस इतर कोणत्याही देशात किंवा कोणत्याही आरोग्य संस्थेने मंजूर केली असेल तर त्याची गुणवत्ता आणि स्थिरता भारतात तपासण्याची गरज भासणार नाही.
हे करण्यासाठी, लसीकरणावरील नॅशनल एक्सपर्ट ग्रुपने शिफारस केली होती.
डीजीसीआयचे प्रमुख डॉ. व्ही.जी. सोमानी यांनी पत्रात म्हटले आहे की, ‘यूएस एफडीए, ईएमए, यूके एमएचआरए, पीएमडीएला जपानने मान्यता दिली आहे किंवा डब्ल्यूएचओच्या आपत्कालीन वापराच्या यादीमध्ये समाविष्ट असलेली लस किंवा आधीपासून वापरलेली लस, ज्यातून लाखो लोकांचे लसीकरण झाले आहेत.
अशा लशीची ब्रिजिंग चाचणी होणार नाही आणि ज्या देशाची लस आहे त्या देशाचा राष्ट्रीय नियंत्रण प्रयोगशाळेने प्रमाणित केले तर भारतात प्रत्येक बॅचची चाचणी घेण्याची गरज भासणार नाही.
करोनामुळे अनेकांना कठीण परिस्थितीचा सामाना करावा लागत आहे.
या काळात अन्य आजारावर उपचार घेणे देखील अवघड झाले.
लॉकडाउनमुळे तर ग्रामीण भागात आरोग्य व्यवस्थेचे तिनतेरा वाजले आहेत.
करोना विषाणूचा वाढता संसर्ग रोखण्यासाठी कर्नाटकमध्ये लॉकडाउन लागू करण्यात आला आहे.
दरम्यान, कर्नाटकातील म्हैसूर जिल्ह्यातील कोप्पलू गावातून भावनिक बातमी समोर आली आहे.
कोप्पलू गावातील रहिवासी असलेल्या ४५ वर्षीय आनंद आपल्या मुलाच्या औषधांसाठी सलग तीन दिवस सायकल चालवत बंगळुरूला गेले.
आनंद यांनी आपल्या मुलासाठी ३०० किलोमीटर सायकलने प्रवास केला.
त्यांच्या मुलाला औषधांची आवश्यकता होती.
लॉकडाउनमुळे गावात औषधे नव्हती.
त्यामुळे आनंदने साहसी निर्णय घेतला.
आजूबाजूचा लोकांनी आनंदच्या धैर्याचे कौतुक केले.
कुलीचं काम करणाऱ्या आनंदने आज खरोखर ‘कुली नंबर १’असल्याचे सिद्ध केले.
मिळालेल्या माहितीनुसार, म्हैसूर जिल्ह्यातील कोप्पलू गावातील रहिवासी आनंद हा कुलीचे काम करतो आणि आपल्या  कुटुंबाचा उदरनिर्वाह करतो.
त्यांचा मुलगा भैरश याच्यावर बेंगळुरू येथील निमहंस हॉस्पिटलमध्ये गेल्या १० वर्षांपासून उपचार सुरू आहेत.
त्यांच्या मुलाचे औषधही बंगळुरूमध्येचं उपलब्ध आहेत.
औषध न मिळाल्यास मुलाची तब्येत ढासळते.
करोना साथीच्या आधी ते दर दोन महिन्यांनी बंगळुरू औषधे आणण्यासाठी जात होते.
पण करोना साथीच्या रोगामुळे लॉकडाउन लावण्यात आला.
त्यामुळे आनंद बंगळुरूला जाऊ शकत नव्हते.
घरातील औषधे देखील संपली होती.
अशा परिस्थितीत आनंदने जुन्या सायकलने औषध आणण्यासाठी बंगळुरूला जाण्याचा निर्णय घेतला.
आनंद २३ मे रोजी आपल्या घरून बंगळुरुसाठी निघाले.
यानंतर तेथून औषध घेतल्यानंतर ते २६ मे रोजी संध्याकाळी परत आले.
जेव्हा गावातील लोकांना हे कळले तेव्हा त्यांनी वडील आणि मुलाच्या प्रेमाचे आणि आनंदच्या धैर्याचे कौतुक केले.
अमेरिकेचे राष्ट्राध्यक्ष जो बायडन यांनी २६ मे रोजी कोविड-१९ महासाथीचे उगमस्थान शोधून काढण्यासाठीचे प्रयत्न दुप्पट वेगाने करावेत आणि त्याचा माग चीनमधील प्रयोगशाळेपर्यंत जातो काय याचाही त्यात शोध घ्यावा, असे आदेश अमेरिकेच्या गुप्तवार्ता अधिकाऱ्यांना दिले.
चीनने या महासाथीबाबत अधिक खुलेपणाने वागावे याबाबत चीनवर अमेरिकेसह संपूर्ण जगाचा दबाव असून बायडेन प्रशासन त्यानुसार कार्यवाही करत आहे.
या प्रकरणी आतापर्यंतच्या तपासात काय आढळले याची ९० दिवसांच्या आत माहिती द्यावी, असे बायडेन यांनी अमेरिकी गुप्तवार्ता यंत्रणांना सांगितले आहे.
या तपासात सहकार्य करण्याचे निर्देश त्यांनी अमेरिकेच्या राष्ट्रीय प्रयोगशाळांना दिले असून, महासाथीचे उगमस्थान शोधून काढण्याबाबतच्या आंतरराष्ट्रीय तपासात सहकार्य करण्याचे आवाहन चीनला केले आहे.
करोना विषाणू संसर्ग झालेल्या प्राण्याचा मानवाशी आलेल्या संपर्कातून नैसर्गिकरीत्या नव्हे, तर चीनमधील प्रयोगशाळेतील अपघाताने तयार झाला असल्याचे माजी अध्यक्ष डोनाल्ड ट्रम्प यांच्यासह रिपब्लिकन पक्षाच्या अनेक लोकप्रतिनिधींनी म्हटले आहे.
अमेरिकेच्या आजी आणि माजी राष्ट्राध्यक्षांच्या याच दाव्यामुळे नक्की करोनासंदर्भातील ही लॅब थेअरी आहे तरी काय हे जाणून घेण्याचा केलेला हा प्रयत्न…बायडन यांनी अमेरिकेतील गुप्तवार्ता अधिकाऱ्यांमध्ये करोनाचा उमग कोणत्या ठिकाणी झाला यावरुन दुमत आहे.
यापूर्वी ‘वुहान लॅब लीक थेअरी’ही उजव्या विचारसरणीच्या लोकांनी मांडलेला सिंद्धांत म्हणून फेटाळूीन लावण्यात आला होता.
हा सिद्धांत द्वेष निर्माण करणारा आणि विशिष्ट अपप्रचार करण्याच्या उद्देशाने माजी अध्यक्ष डोनाल्ड ट्रम्प यांनी मांडल्याचा दावा या सिद्धांताला विरोध करणाऱ्यां केला होता.
मात्र २०२० साली सप्टेंबर महिन्यात सर्वात आधी जगासमोर मांडण्यात आलेला हा सिद्धांत ट्रम्प यांनी राष्ट्राध्यक्ष पदाचा कारभार सोडण्याच्या १५ दिवस आधी म्हणजेच १५ जानेवारीच्या आसपास पुन्हा चर्चेत आला.
अमेरिकन सरकारने करोनासंदर्भातील माहिती देणारी फॅक्ट शिट जारी केली.
यामध्ये यापूर्वी जारी न केलेल्या माहिताचाही समावेश होता.
यामध्ये खालील तीन महत्वाच्या मुद्द्यांचा समावेश होता…
विशेष म्हणजे हा प्रकार २०१९ साली डिसेंबरमध्ये करोनाचा पहिला रुग्ण आढळून येण्याआधी घडल्याचा दावा करण्यात आला.
हा विषाणू करोनाच्या विषाणूशी ९६.२ टक्के साधर्म्य असणारा आहे.
वुहानमधील एका गुहेतून वटवाघुळांच्या विष्टेमधून २०१३ सालीच करोनाशी साधर्म्य असणारा आरएटीजी १३ हा विषाणू २०१३ साली शोधण्यात आला होता.
२०१२ साली ज्या खाणीमध्ये सहा कर्मचाऱ्याचा मृत्यू झालेला तेथेच हा विषाणू आढळून आलेला.
पिपल्स लिब्रेशन आर्मीच्या वतीने काही प्राणीतज्ज्ञही यामध्ये सहभागी झाले होते.
मात्र सीएनएनने दिलेल्या वृत्तानुसार बायडन प्रशासनाने अमेरिकन सरकारने सुरु केलेली ही चौकशी थांबवली.
काही अधिकाऱ्यांनी या अशा संशोधनासंदर्भात शंका उपस्थित केल्यानंतर, हा प्रकार म्हणजेच पैसे आणि संसाधनांचा अपव्यय असल्याचा ठपका बायडन प्रशासनाने ठेवला.
मात्र बायडन प्रशासनावर करोनाचे उगमस्थान शोधून काढण्यासंदर्भातील दबाव वाढत होता.
करोना विषाणूची निर्मिती कशी झाली यासंदर्भात जागतिक आरोग्य संघटनेने केलेल्या संशोधनामध्ये कोणतेही ठोस कारण आढळून आले नाही आणि त्यानंतर मात्र यासंदर्भात संशोधन करण्यासाठी अमेरिकने पुढाकार घ्यावा यासाठी बायडन प्रशासनावरील दबाव वाढला.
१४ मे रोजी १८ वैज्ञानिकांनी सायन्स या जर्नलमध्ये लिहिलेल्या एका लेखामध्ये या महासाथीच्या उगमासंदर्भातील स्पष्टता येणं आवश्यक असून हे संशोधन करणं शक्य असल्याचं म्हटलं.
याच संशोधकांनी करोना विषाणूचा उगम नैसर्गिक आहे किंवा प्रयोगशाळेत झाला आहे या दोन्ही शक्यतांची गांभीर्याने पडताळणी करण्याची गरज असल्याचं म्हटलं.
मे २३ आणि २४ रोजी वॉल स्ट्रीट जर्नलने छापलेल्या दोन बातम्यांनंतर बायडन प्रशासन पुन्हा सक्रीय झाल्याचं पहायला मिळालं.
यैपीक एका बातमीमध्ये अमेरिकन गुप्तचर अहवालाचा उल्लेख करत फॅक्ट शिटहून अधिक माहिती देत असल्याचं सांगण्यात आलेलं.
वुहान इन्स्टिट्युट ऑफ व्हायरोलॉजी प्रयोगशाळेतील तीन संशोधक नोव्हेंबर २०१९ मध्ये आजारी पडले होते.
तर दुसऱ्या बातमीमध्ये युनान येथील कॉपरच्या खाणीमध्ये काम करणाऱ्या सहा कर्मचारीही अशाच प्रकारे आजारी पडल्याचं सांगण्यात आलेलं.
वॉल स्ट्रीट जर्नलमधील बातमीनुसार खाणीमध्ये काम करणाऱ्या कर्मचाऱ्यांमध्ये न्यूमोनियाची लक्षणं दिसून आली तसेच करोना रुग्णांच्या फुफ्फुसांमध्ये करोना रुग्णांमध्ये दिसून येतात असेच काही पॅच दिसून आले.
त्यानंतर पुढील वर्षभरामध्ये वुहान इन्स्टिट्युट ऑफ व्हायरोलॉजीच्या प्रयगोशाळेत संशोधकांनी या खाणींमधून गोळा करण्यात आलेले वटवाघुळांच्या २७६ नमुन्यांची चाचणी केली.
यामध्ये त्यांना करोना विषाणूचा स्ट्रेन दिसून आला ज्याला त्यांनी आरएबीटीकोव्ही/४९९१ असं नाव दिलं.
यासंदर्भातील संशोधन २०१६ साली छापण्यात आलं.
फेब्रुवारी २०२० मध्ये याच संशोधकांना नेचर या जर्नलमध्ये आरएटीजी १३ ची रचना आणि सार्क कोव्ही २ ची रचना ९६.२ टक्के समान असल्याचा दावा करणारा लेख लिहीला होता.
जगभरातील वैज्ञानिकांना चाचण्यांच्या तारखा आणि जनुकीय रचनेचा अभ्यास केल्यानंतर आरएबीटीकोव्ही/४९९१ आणि आरएटीजी १३ मध्ये साम्य आढळून आलं.
दोन्ही विषाणू हे सारखेच होते असं वुहान इन्स्टिट्युट ऑफ व्हायरोलॉजीच्या संशोधकांनी सांगितलं.
मात्र २०१२ मध्ये खाणकामगारांच्या मृत्यूसाठी हा विषाणू कारणीभूत नसल्याचं त्यांनी सांगितलं.
वुहान इन्स्टिट्युट ऑफ व्हायरोलॉजीच्या प्रशासनाने दोन्ही विषाणू सारखेच असल्याचा दावा केला मात्र या संदर्भात स्पष्टीकरण देताना त्यांच्या माहितीमध्ये तफावत दिसून येत होती.
त्यामुळेच वुहान इन्स्टिट्युट ऑफ व्हायरोलॉजीकडून देण्यात येणाऱ्या माहितीमध्ये अधिक स्पष्टता असण्याची गरज असल्याचं सांगत जगभरातून यासंदर्भात प्रश्न उपस्थित करण्यात आले.
मात्र याचवेळी वुहान इन्स्टिट्युट ऑफ व्हायरोलॉजीच्या प्रयोगशाळेमध्ये नवीन विषाणू निर्माण करण्याचा प्रयत्न सुरु होता असं मानणारेही आहेत.
वटवाघुळामधील वेगवेगळ्या विषाणूंमधील घटक घेऊन नवीन विषाणू तयार करण्याचे प्रयोग सुरु होते.
लसनिर्मितीसाठी हे प्रयोग सुरु होते.
मात्र एका अपघातादरम्यान या प्रयोगशाळेत घातक विषाणूचा प्रादुर्भाव झाल्याचं मानणारेही अनेक आहेत.
या सर्व गोष्टींमुळे जागतिक आरोग्य संघटनेने करोना विषाणूच्या उत्पत्तीसंदर्भात सादर केलेल्या अहवालामध्ये संपूर्ण चित्र स्पष्ट होत नसल्याचं सांगण्यात आलं.
जागतिक आरोग्य संघटनेने करोना विषाणूच्या उत्पत्तीसंदर्भातील १२० पानांचा आपला अहवाल ३० मार्च २०२१ रोजी प्रकाशित केला.
मात्र चार शक्यतांपैकी प्राण्यांमधून मानवाला या विषाणूचा संसर्ग झाल्याची शक्यता अधिक असल्याचं या अहवालात सांगण्यात आलं.
प्रयोगशाळेमधून हा विषाणू आल्याची शक्यता खूप कमी असल्याचं अहवालात म्हटलं होतं.
मात्र यासंदर्भातील इतर शक्यतांचा अभ्यास करण्यात आला नव्हता.
जागतिक आरोग्य संघटनेचे प्रमुख टेड्रोस ऍधानॉम घेबरेयेसस यांनी, “जागतिक आरोग्य संघटनेचा विचार करायचा झाला तर सर्व शक्यता आम्ही गृहित धरल्या आहेत,”असं म्हटलं होतं.
मात्र जागतिक आरोग्य संघटनेने प्रयोगशाळेमधून विषाणूची उत्पत्ती झाल्याची शक्यता कामी असल्याचं म्हटलं होतं.
“यासंदर्भात अधिक संशोधन होणं गरजेचं आहे.
जमल्यास या विषयातील तज्ज्ञांचा समावेश असणारी मोहीम हाती घेऊन संशोधन करण्याची गरज आहे.
यासाठी परवानगी देण्याची माझी तयारी आहे,”असं टेड्रोस यांनी स्पष्ट केलेलं.
जागतिक आरोग्य संघटनेच्या या अहवालासंदर्भात अनेक देशांनी चिंता व्यक्त केली.
अमेरिका आणि अन्य १३ देशांनी जागतिक आरोग्य परिषदेमध्ये जारी केलेल्या एका पत्रकामध्ये, “जागतिक आरोग्य संघटनेने चीनमध्ये केलेल्या संशोधनासंदर्भात आम्हाला चिंता वाटत आहे.
मात्र त्याचवेळी अशाप्रकारे अचानक या विषाणूचा उद्रेक कसा झाला यासंदर्भात तातडीने, परिणामकारक, स्पष्टता असणारी, वैज्ञानिक आधारवरील आणि स्वतंत्र चौकशी आणि मूल्यमापन करुन या विषाणूच्या उगामाचा शोध घेणं गरजेचं आहे,” असं म्हटलं होतं.
युरोपियन महासंघाने आपली भूमिका स्पष्ट करताना,“विषाणूच्या उगमासंदर्भातील संशोधन आणि मानवाला त्याचा संसर्ग कसा झाला याबद्दल संशोधन करण्याची गरज आहे,”असं म्हटलं होतं.
ज्या १८ संशोधकांनी सायन्स या जर्नलमध्ये लेख लिहिला होता त्यांनाही जागतिक आरोग्य संघटनेच्या अहवालावर टीका केली.
या संशोधनादरम्यान प्रयोगशाळेमधून विषाणूचा प्रादुर्भाव झाल्यासंदर्भात अभ्यास करण्यात आला नसून प्राण्यांमधून मानवाला संसर्ग झाल्याचं फारसा अभ्यास न करता म्हटल्याचं सांगत वैज्ञानिकांनी नाराजी व्यक्त केली.
जागतिक आरोग्य परिषदेच्या बैठकीमध्ये बायडेन यांनी चौकशीचे आदेश दिलेत.
चीन वगळात कोणीच बायडेन यांनी चौकशीसंदर्भात दिलेल्या आदेशांना विरोध केलेला नाही.
बिजिंगने प्रयोगशाळेमधून प्रादुर्भाव होण्यासंदर्भातील सिद्धांत म्हणजे अमेरिकने निर्माण केलेला गोंधळ असल्याचं म्हटलं आहे.
इतकच नाही तर मेरीलॅण्ड येथे असणाऱ्या फोर्ट देट्रीकमधील अमेरिकन लष्करी तळामधून या विषाणूचा प्रादुर्भाव पहिल्यांदा झाल्याचा दावाही चीनने केलाय.
अमेरिकन राष्ट्राध्यक्षांनी दिलेल्या चौकशीच्या आदेशासंदर्भात बोलताना चीननच्या परराष्ट्र मंत्रालयाचे प्रवक्ते झाओ लिजियान यांनी या चौकशीच्या आदेशामधून महासाथीचा वापर अमेरिका दबाव गट निर्माण करण्यासाठी, राजकारणासाठी आणि दोषारोप करण्यासाठी करत असल्याचं म्हटलं आहे.
त्यांना विज्ञानाबद्दल प्रेम नाहीय.
लोकांच्या जीवाची काळजी करुन या विषाणूविरुद्धचा लढा अधिक सक्षम करण्याची अमेरिकेची इच्छा नसल्याचं यातून दिसून येत असल्याचंही चीनने म्हटलं आहे.
भारताने कोरना विषाणूची उत्पत्ती शोधून काढण्यासंदर्भातील अधिक तपासाला पाठिंबा दर्शवला आहे.
थेट चीनचा उल्लेख न करता भारताच्या परराष्ट्र मंत्रालयाचे प्रवक्ते अरिंदम बागची यांनी जागतिक आरोग्य संघटनेच्या नेतृत्वाखाली करण्यात आलेलं संसोधन ही पहिली पायरी होती.
तसेच पुढील संशोधनासाठी आपण सर्वांनी सहकार्य केलं पाहिजे.
त्या माध्यमातून करोनाच्या उत्पत्तीसंदर्भात अधिक निश्चित माहिती मिळू शकते असं भारताने म्हटलं आहे.
“जागतिक आरोग्य संघटनेने केलेलं संशोधन ही पहिली पायरी असून यामुळे पुढील संशोधन आणि माहिती गोळा करण्याला आणि निर्णयात्मक संशोधनाला वाव असल्याचं दिसून आलं आहे.
पुढील संशोधनासाठी सर्वांचं सहकार्य फायद्याचं ठरेल,”असं भारताने म्हटलं आहे.
२०१९ : पहिल्यांदा दखल घेण्यात आली
३१ डिसेंबर २०१९ : जागतिक आरोग्य संघटनेने वुहान शहरामध्ये न्यूमोनियाच्या नवीन प्रकाराचे रुग्ण आढळून आल्याच म्हटलं.
७ जानेवारी रोजी चिनी अधिकाऱ्यांनी यासाठी करोना विषाणू कारणीभूत असल्याचं सांगितलं.
२०२० : दावे आणि शक्यता
फेब्रुवारी ३ : नेचर या जर्नलमध्ये प्रकाशित झालेल्या संशोधनामध्ये वुहान इन्स्टिट्युट ऑफ व्हायरोलॉजीमधील संशोधकांनी सार्क-कोव्ही-२ विषाणूची रचना आणि वटवाघुळांमधील आरएटीजी १३ विषाणूची रचना ९६.२ टक्के समान आहे असं सांगितलं.
तीन दिवसांनंतर साऊथ चीन युनिव्हर्सिटी ऑफ टेक्नोलॉजीमधील संशोधकांनी त्यांच्या संशोधन अहवालामध्ये करोना विषाणूचा उगम हा प्रयोगशाळेतून झाल्याची शक्यता व्यक्त केली.
नंतर हे संशोधन मांडणारा अहवाल मागे घेण्यात आला.
१९ फेब्रुवारी : द लॅन्सेटने जारी केलेल्या स्टेटमेंटमध्ये २७ वैज्ञानिकांनी करोनासंदर्भातील सिद्धांत मांडत विषाणूचा उगम हा जंगलांमध्ये झाल्याची शक्यता व्यक्त केली.
नेचर मेडिसीन या जर्नलमधील संशोधन अहवालानुसार वैज्ञानिकांनी विषाणूच्या उगमासंदर्भातील सिद्धांत पूर्णपणे स्वीकारता अथवा नाकारता येणार नाहीत असं म्हटलं.
मात्र त्याच वेळेस प्रयोगशाळेत उत्पत्तीचा सिद्धांत नाकारला.
२७ मार्च : अमेरिकन संरक्षण गुप्तचर यंत्रणेने प्रयोगशाळेमधील अयोग्य कार्यपद्धतीमुळे करोना विषाणूचा प्रादुर्भाव झाल्याचा दावा करणारी कागपत्रं जगासमोर मांडली.
३० एप्रिल : अमेरिकन राष्ट्राध्यक्ष डोनाल्ड ट्रम्प यांनी आपण प्रयोगशाळेमधून विषाणूच्या निर्मितीच्या सिद्धांताबद्दल गांभीर्याने विचारप करत असल्याचं म्हटलं.
तीन दिवसांनंतर सेक्रेट्री ऑफ स्टेट माईक मॅपो यांनी एबीसी न्यूजशी बोलताना “चीनमधील प्रयोगशाळांमुळे पहिल्यांदाच जगाला अशा विषाणूंचा सामाना करावा लागलाय असं नाही,”असा टोला लगावला.
४ जुलै : द टाइम्समधील वृत्तामध्ये सार्क-कोव्ही-२ सारखा विषाणू चीनमध्ये २०१२ सालापासून निर्जन असणाऱ्या खाणींमध्ये सापडल्याचं आणि नंतर त्यावर वुहान इन्स्टिट्युट ऑफ व्हायरोलॉजीमध्ये अभ्यास करण्यात आल्याचं म्हटलं होतं.
१७ नोव्हेंबर : बायोएसे या जर्नलमध्ये “सार्क-कोव्ही-२ ची जनुकीय रचना पाहता तो प्रयोगशाळेत बनवण्याची शक्यता नाकारता येत नाही,”अशा मथळ्याखाली लेख छापला होता.
२०२१ : अधिक ठोसपणे करण्यात आले दावे
१५ जानेवारी : अमेरिकेमध्ये वुहान इन्स्टिट्युट ऑफ व्हायरोलॉजीसंदर्भात फॅक्ट शीट प्रकाशित करण्यात आली.
यामध्ये विषाणूची निर्मिती प्रयोगशाळेत झाल्याचा दावा करण्यात आला.
३० मार्च : जागतिक आरोग्य संघटनेने सादर केलेल्या अहवालामध्ये प्रयोगशाळेतील निर्मिती सिद्धांत अयोग्य असल्याचं सांगण्यात आलं.
मात्र त्याचवेळी संघटनेच्या प्रमुखांनी सर्व पर्याय संशोधनासाठी खुले असल्याचं म्हटलं.
गेल्या दोन महिन्यांमध्ये महाराष्ट्रात मोठ्या संख्येने करोना रुग्णसंख्या वाढताना पाहायला मिळत होती.
रोज आढळणाऱ्या नव्या रुग्णांचा आकडा थेट ५० ते ६० हजारांच्या घरात जाऊन पोहोचला होता.
मात्र, गेल्या काही दिवसांमध्ये राज्यातल्या करोना रुग्णांची आकडेवारी उलट्या क्रमानं घसरू लागली असून मंगळवारी दिवसभरात राज्यात १४ हजार १२३ नव्या करोनाबाधितांची नोंद झाली आहे.
मात्र, त्याचवेळी राज्यात ३५ हजार ९४९ रुग्ण बरे होऊन घरी परतले आहेत.
त्यामुळे राज्यातील एकूण बऱ्या झालेल्या रुग्णांचा आकडा ५४ लाख ३१ हजार ३१९ इतका झाला असून रिकव्हरी रेट थेट ९४.२८ टक्क्यांवर गेला आहे.
त्यामुळे राज्यासाठी ही मोठी दिलासादायक बाब ठरली आहे.
दरम्यान, करोनाबाधितांची संख्या कमी झाली असली, तरी मृतांचा आकडा ही राज्य सरकारसाठी आणि आरोग्य प्रशासनासाठी चिंतेची बाब ठरली आहे.
गेल्या २४ तासांत राज्यात ४७७ रुग्णांचा करोनामुळे मृत्यू झाला आहे.
त्यामुळे राज्यातील एकूण करोना मृतांची रुग्णांची संख्या आता ९६ हजार १९८ इतकी झाली आहे.
तसेच, राज्याचा मृत्यूदर देखील १.६७ टक्के झाला आहे.
दरम्यान, आजच्या १४ हजार १२३ नव्या करोनाबाधितांसोबत राज्यात आजपर्यंत करोनाची लागण झालेल्या व्यक्तींची संख्या ५७ लाख ६१ हजार १५ इतकी झाली आहे.
मात्र, दिलासादायक बाब म्हणजे त्यात २ लाख ३० हजार ६८१ अॅक्टिव्ह रुग्ण आहेत.
पुणे शहरात दिवसभरात ३८४ करोना बाधित रुग्ण आढळले आहेत.
तर आज अखेर ४ लाख ७० हजार ३११ इतकी संख्या झाली आहे.
तर याच दरम्यान २८ रुग्णांचा मृत्यू झाला असून ८ हजार २८४ मृतांची संख्या झाली.
त्याच दरम्यान ८५८ जणांचे रिपोर्ट निगेटिव्ह आल्याने त्यांना घरी सोडण्यात आले आहे.
तर आजअखेर ४ लाख ५६ हजार ५०९ रुग्ण करोनामुक्त झाले आहेत.
करोनाच्या दुसऱ्या लाटेचा भारताला जोरदार तडाखा बसलेला असताना लसींच्या अपुऱ्या पुरवठ्यामुळे हा लढा अधिकाधिक कठीण होत चालला आहे.
या पार्श्वभूमीवर काही दिवसांपूर्वी रॉश इंडियाच्या कॉकटेल अँटिबॉडी इंजेक्शनला आपातकालीन वापर म्हणून भारतात मान्यता दिल्यानंतर आता अजून एका कॉकटेल अँटिबॉडी इंजेक्शनला मान्यता देण्यात आली आहे.
अमेरिरकन औषध निर्माता कंपनी असलेल्या एलि लिली अँड कंपनीच्या अँटिबॉडी कॉकटेल इंजेक्शनचा भारतातील मध्यम आणि सामान्य तीव्रतेच्या करोना रुग्णांसाठी वापर करण्याला केंद्र सरकारची मान्यता मिळाली आहे.
त्यामुळे करोनाशी सुरू असलेल्या भारताच्या लढ्यामध्ये अजून एक औषध आरोग्य यंत्रणेच्या मदतीसाठी आलं आहे.
शरीरात प्रवेश केलेल्या करोनाचा खात्मा करण्यासाठी अद्याप कोणतंही औषध बनवण्यात आलेलं नाही.
मात्र, करोनाच्या विषाणूंचा सामना करणाऱ्या अँटिबॉडी शरीरात तयार करण्याची प्रक्रिया सुरू किंवा वेगवान करण्यासाठी काही औषधांचा वापर केला जात आहे.
रॉश इंडियाच्या कॉकटेल अँटिबॉडीजप्रमाणेच लिली कंपनीच्या कॉकटेल अँटिबॉडीजमुळे देखील काहीसा असाच परिणाम साधला जाणार आहे.
रॉयटर्सनं दिलेल्या माहितीनुसार, लिली कंपनीच्या मोनोक्लोनल अँटिबॉडी इंजेक्शनमध्ये बॅमलॅनिविमॅब आणि इटेसेविमॅब या दोन प्रकारच्या अँटिबॉडी इंजेक्शनचं मिश्रण करून डोस तयार करण्यात आला आहे.
या प्रकारच्या मोनोक्लोनल अँटिबॉडीज करोनाच्या विषाणूचा सामना करण्यासाठी शरीरात नैसर्गिकरीत्या तयार होणाऱ्या अँटिबॉडीजची नक्कल तयार करतात.
त्यामुळे शरीराला करोनाच्या विषाणूंचा सामना करण्यासाठी मदत मिळू शकते.
दरम्यान, लिली कंपनीकडून जाहीर करण्यात आल्याप्रमाणे अधिकाधिक रुग्णांना करोनाचा सामना करण्यासाठी उपचार मिळावेत, यासाठी हे इंजेक्शन मोफत पुरवता येतील का, याची चाचपणी सुरू आहे.
त्यासंदर्भात कंपनीकडून केंद्र सरकारसोबत बोलणी सुरू असल्याचं देखील सांगण्यात आलं आहे.
रॉश इंडिया या औषध निर्मिती कंपनीने ही दोन्ही अँटिबॉडी असलेली इंजेक्शन्स बनवली आहेत.
गेल्या वर्षी अमेरिकेचे माजी राष्ट्राध्यक्ष डोनाल्ड ट्रम्प यांच्यावर करोना उपचारांसाठी ही पद्धत वापरण्यात आली होती.
कंपनीकडून जारी करण्यात आलेल्या परिपत्रकानुसार,“दोन्ही इंजेक्शनच्या कॉकटेल पॅकिंगमध्ये कासिरिविमॅब (Casirivimab)आणि इमडेविमॅब (Imdevimab)यांचे प्रत्येकी ६०० मिलीग्रॅमचे डोस आहेत.
या प्रत्येक डोसची किंमत ५९ हजार ७५० रुपये इतकी आहे.
या एका कॉकटेल पॅकिंगमधून दोन रुग्णांना डोस देता येऊ शकतील.
एका कॉकटेल पॅकिंगची कमाल किंमत १ लाख १९ हजार ५०० इतकी आहे.
”दरम्यान, आयसीएमआरचे माजी प्रमुख वैज्ञानिक सल्लागार डॉ.
रमण गंगाखेडकर यांनी याविषयी बोलताना सांगितले की,“सिद्धांतानुसार मोनोक्लोनल अ‍ॅण्टीबॉडी कॉकटेलमुळे विषाणूचे म्यूटेशन होण्याची शक्यता नाही.
एखाद्या व्यक्तीस विषाणूऐवजी अ‍ॅण्टीबॉडी कॉकटेलमुळे मध्यम ते गंभीर आजार होण्याची शक्यता असते.
अ‍ॅण्टीबॉडी कॉकटेलमुळे विषाणूची पुनरावृत्ती होण्यापासून टाळता येते.
अँटीबॉडी कॉकटेलचा तर्कसंगत उपयोग “अत्यावश्यक”आहे.
करोनाची लागण झाल्यानंतर तीन-दहा दिवसांच्या आत अ‍ॅण्टीबॉडी कॉकटेलचा वापर करावा,”असे डॉ. रमण गंगाखेडकर यांनी सांगितले.
मोनोक्लोनल अ‍ॅण्टीबॉडी कॉकटेल उपचारामुळे करोनाच्या नविन व्हेरियंट्स पासून संरक्षण होऊ शकते असे कोणतेही पुरावे नाहीत, असेही ते म्हणाले.
संरक्षण संशोधन आणि विकास संघटनेने (डीआरडीओ) विकसित केलेल्या ‘२ डीऑक्सी-डी-ग्लुकोज’(२-डीजी) या कोविड-१९ प्रतिबंधक औषधाला भारताच्या औषध महानियंत्रकांनी (डीसीजीआय) आपत्कालीन वापरासाठी मंजुरी दिल्यानंतर सोमवारी याचे अनावरण करण्यात आले.
हे औषध करोनाची सौम्य ते तीव्र लक्षणे असलेल्या रुग्णांवर सहायक उपचार पद्धती म्हणून वापरले जाईल.
२-डीजी हे औषध रुग्णालयात असलेल्या रुग्णांना लवकर बरे होण्यात मदत करत असल्याचे, तसेच प्राणवायूच्या अतिरिक्त पुरवठ्यावरील त्यांचे वापर कमी करत असल्याचे प्राथमिक चाचण्यांमध्ये आढळून आले आहे, असे संरक्षण मंत्रालयाने सांगितले होते.
संरक्षण अनुसंधान आणि विकास संघटनेने (डीआरडीओ) करोना रुग्णांवरील उपचारासाठी २ डीजी (2-DG)नावाचं औषध तयार केलं आहे.
हे औषध कोणत्या रुग्णांना द्यावे आणि कोणत्या नाही, याबाबत जाणून घेऊ या…
केंद्रीय संरक्षण मंत्री राजनाथ सिंह आणि आरोग्यमंत्री डॉ. हर्ष वर्धन यांनी या अँटी-कोविड औषध २-डीजीचे पहिल्या बॅचचे अनावरण केले होते.
त्यानंतर आरोग्यमंत्री डॉ. हर्ष वर्धन यांनी दिल्ली एम्सचे संचालक डॉ रणदीप गुलेरिया यांच्याकडे औषधाचा साठा सुपूर्द केला होता.
२ डीजी औषधाबाबत डीआरडीओने ट्वीटरवरुन माहिती दिली आहे.
हे औषध डॉक्टरांच्या सल्ल्यानुसारचं देता येईल.
सुरवातीला हे औषध सौम्य ते तीव्र लक्षणे असलेल्या रुग्णांना शक्य तितक्या लवकर द्यावे आणि जास्तीत जास्त दहा दिवस हे औषध दिले जाऊ शकते.
मधुमेह, गंभीर ह्रदयाची समस्या, एआरडीएस, गंभीर यकृताचा त्रास आणि मुत्र विकार असलेल्या रुग्णांना हे औषध देताना डॉक्टरांनी अधिक काळजी घ्यावी.
सहव्याधी असणाऱ्या रुग्णांवर औषधाचा परिणाम अभ्यासलेला नाही, असे डीआरडीओने स्पष्ट केलं आहे.
तसेच २ डीजी औषध गर्भवती महिला, स्तनपान सुरु असणाऱ्या महिला आणि १८ वर्षाखालील रुग्णांना देऊ नये, असा सल्ला डीआरडीओने रुग्ण आणि परिचारीकांना दिला आहे.
२-डीजी हे औषध पावडरच्या स्वरूपात येते.
ते पाण्यात मिसळून घेतले जाते.
करोनाचा संसर्ग झालेल्या पेशींमध्ये ते जमा होते आणि करोनाच्या विषाणूला वाढण्यापासून थांबवते.
नेमक्या विषाणू संसर्गित पेशींमध्ये जमा होणे हे या औषधाचे वैशिष्ट्य आहे.
या औषधाचे सहजरीत्या उत्पादन करता येऊन ते देशात मुबलक प्रमाणात उपलब्ध केले जाऊ शकते, असे संरक्षण मंत्रालयाने स्पष्ट केले.
राज्यात करोनाच्या तिसऱ्या लाटेचा सामना करण्यासाठी आरोग्य विभागाने जय्यत तयारी सुरु केली असून ऑक्सिजन खाटांसह एकूण ३० टक्के खाटा वाढविण्याचा निर्णय घेतला आहे.
तसेच लहान मुलांसाठी १० टक्के खाटा राखीव ठेवताना ३०० बालरोग तज्ज्ञांची नियुक्ती केली जाणार आहे.
करोनाच्या पहिल्या लाटेत साडेतीन लाख रुग्णसंख्या नोंद आहे तर दुसऱ्य़ा लाटेत हिच संख्या दुप्पट म्हणजे सुमारे सात लाख ८० हजार एवढी वाढली.
तिसऱ्या लाटेबाबत केंद्र सरकार व राज्याचा आरोग्य विभाग यांच्या अंदाजात तफावत आढळून येते.
केंद्रीय आरोग्य मंत्रालयाच्या अंदाजानुसार तिसऱ्या लाटेत राज्यात साडेअकरा लाख ते बारा लाख एवढे रुग्ण असतील तर राज्याच्या आरोग्य विभागाचा अंदाज हा साडेदहा लाख रुग्ण एवढा आहे.
या वाढत्या रुग्णसंख्येच्या शक्यतेचा विचार करून आरोग्य विभागाने करोना रुग्णांवरील उपचाराची नवी रणनिती आखली असून यात लहान मुलांवरील उपचाराला तसेच म्युकरमायकोसीससारखे अन्य आजारांचा विचार करण्यात आला आहे.
यासाठी उपचारांचे प्रोटोकॉल नव्याने तयार करण्यात आले असून रुग्ण चाचणीसाठी प्रयोगशाळा संख्या न वाढवता चाचण्या करण्याची क्षमता वाढविण्यावर भर देण्यात आला आहे.
रुग्णांना वेळेत दाखल होता यावे यासाठी ११०० नवीन रुग्णवाहिका घेण्यात येणार असून यातील १०० रुग्णवाहिका या ‘सीएसआर’च्या माध्यमातून मिळाल्याचे आरोग्य विभागाचे अतिरिक्त संचालक डॉ सतीश पवार यांनी सांगितले.
सध्या आरोग्य विभागाकडे २३०० रुग्णवाहिका असून त्यातील १९०० रुग्णवाहिका जुन्या झाल्या आहेत तर जवळपास १४०० रुग्णवाहिका या मोडित काढण्याएवढ्या जुन्या झाल्या आहेत.
वेळेत चाचण्या व निदान होऊन रुग्ण लवकरात लवकर रुग्णालयात दाखल होणे तसेच रुग्णालयात आवश्यक उपचार तात्काळ मिळणे हा आमच्या रणनीतीचा भाग आहे.
त्यामुळेच आरटीपीसीआर व अँन्टिजेन चाचण्या जास्तीत जास्त करणे आणि रुग्णवाहिकेच्या माध्यमातून तात्काळ रुग्णाला उपचारासाठी दाखल करण्याला आम्ही प्राधान्य दिल्याचे डॉ सतीश पवार यांनी सांगितले.
यामुळे एकीकडे ११०० नवीन रुग्णवाहिका घेताना सध्यापेक्षा ६० हजाराहून अधिक चाचण्या करण्याचे आमचे लक्ष्य आहे.
आजघडीला राज्यात दोन लाख ९५ हजार चाचण्या होत असून आगामी काळात साडेतीन लाख चाचण्या करण्याचा आमचा प्रयत्न आहे.
यातही ७० टक्के आरटीपीसीआर व ३० टक्के अँटिजेन चाचण्या असे प्रमाण ठेवण्याचा आमचा प्रयत्न राहिल.
यासाठी १२ नवीन प्रयोगशाळा सुरु करण्यात येणार असून आहे त्या प्रयोगशाळांची क्षमता वाढविण्यावर आमचा भर राहिल ,असेही डॉ पवार म्हणाले.
तिसऱ्या लाटेचा सामना करण्यासाठी आरोग्य विभागाचे अतिरिक्त मुख्य सचिव डॉ प्रदीप व्यास यांच्या अध्यक्षतेखाली आरोग्य विभागाच्या अनेक बैठका झाल्या.
यातूनच रुग्ण व्यवस्थापन बळकट करणे, लहान मुलांची व्यवस्था, एकूण खाटा तसेच ऑक्सिजन खाटांचा संख्या वाढवणे, वेगवेगळ्या चाचण्या आदीवर निर्णय घेण्यात आले.
सध्याच्या व्यवस्थेत ३० टक्के खाटा वाढविण्यात येणार असून १८ टक्के ऑक्सिजन खाटा वाढविल्या जातील तर तीन टक्के व्हेंटिलेटर वाढविण्यात येणार आहेत.
सर्वात म्हत्वाचे म्हणजे ‘सीसीसी’,डिसीअचसी व ‘डिसीएच’या तिन्ही रुग्ण व्यवस्थेत सर्व ऑक्सिजन, व्हेंटिलेटर खाटा उपलब्ध असणार आहेत.
आजघडीला राज्यात करोना रुग्णांसाठी एकूण ३,३८,५३० खाटा आहेत.
यात १,३५,११७ खाटा या करोना संशयित रुग्णांसाठी आहेत तर ऑक्सिजन खाटा १,०६,४७५ आहेत.
अतिदक्षता विभागात ३२,२१५ खाटा तर १२,६१६ व्हेंटिलेटर खाटा आहेत.
याशिवाय १४ लाख ३२ हजार ६४४ पीपीई किट आणि २२ लाख ८९,६३३ एन ९५ मास्क शिल्लक आहेत.
या प्रत्येक ठिकाणी किती औषधसाठा उपलब्ध असला पाहिजे याबाबत राज्य कृती दलाच्या डॉक्टरांशी चर्चा करून नियोजन केले जाईल.
करोनाच्या दुसऱ्या लाटेत ऑक्सिजन पुरवठा रुग्णांना कमी पडल्याचे लक्षात घेऊन स्टोरेज टँक, ड्युरा व जम्बो सिलिंडरची स्वतंत्र व्यवस्था करण्यात येत आहे.
तसेच प्रत्येक जिल्ह्यात ‘पीएसए’प्लांट उभारण्याबरोबर १५ हजार ऑक्सिजन कॉन्सट्रेटरची व्यवस्था करण्यात येणार आहे.
पाच लिटर व १० लिटरच्या कॉन्सट्रेटरच्या माध्यमातून अतिदक्षता विभागातील बहुतेक रुग्णांची व्यवस्था होईल.
राज्यात सध्या १२०० मेट्रिक टन ऑक्सिजन निर्मिती होते.
यात दोन हजार मेट्रिक टन ऑक्सिजन निर्मितीचे शासनाचे प्रयत्न सुरु आहेत.
सध्याचा १२०० मेट्रिक टन ऑक्सिजन पुरवठा अधिक पीएसए च्या माध्यमातून ७०० मेट्रिक टन ऑक्सिजन आणि कॉन्सट्रेटरच्या माध्यमातून ३०० मेट्रिक टन ऑक्सिजन अशी व्यवस्था तयार होत असल्याने आगामी काळात रुग्णवाढ झाल्यास ऑक्सिजनची अडचण येणार नाही, असेही डॉ सतीश पवार यांनी सांगितले.
लहान मुलांची संख्या तिसऱ्या लाटेत वाढेल असा अंदाज असल्याने १० टक्के खाटा या सध्याच्या व्यनस्थेत वाढविण्यात येतील.
तीनशे बालरोगतज्ज्ञांच्या नियुक्तीबरोबर कलर डॉपलर, टूडी इको, पल्स ऑक्सिमीटर,रक्तदाब मोजणारी यंत्र लहान मुलांसाठीची विकत घेतली जाणार आहे.
रुग्णशोधापासून उपचारात गतिमानता आणून कमीत कमी मृत्यू होतील याची काळजी घेतली जाणार असल्याचे डॉ पवार यांनी सांगितले.
करोनाच्या दुसऱ्या लाटेनंही अर्थव्यवस्थेला फटका बसला आहे.
केंद्र सरकारने लॉकडाउनचा निर्णय टाळला असला, तरी जवळपास सगळ्याच राज्यांनी कमी अधिक प्रमाणात निर्बंध लादले.
याचा परिणाम अर्थचक्रावर झाला असून, करोनाच्या दुसऱ्या लाटेनं तब्बल १ कोटी नोकऱ्यांचा घास घेतला.
इतकंच नाही, तर देशातील ९७ टक्के कुटुंबांचं उत्पन्नातही घट झाली आहे.
‘सेंटर फॉर मॉनिटरिंग इंडियन इकॉनॉमी’या संस्थेनं देशातील १ लाख ७५ हजार कुटुंबांची पाहणी केली.
त्यातून ही धक्कादायक आकडेवारी समोर आली आहे.
‘सेंटर फॉर मॉनिटरिंग इंडियन इकॉनॉमी’चे मुख्याधिकारी महेश व्यास यांनी पीटीआयशी बोलताना बेरोजगारीत झालेल्या वाढीबद्दल माहिती दिली.
‘सेंटर फॉर मॉनिटरिंग इंडियन इकॉनॉमी’ने देशातील एक लाख ७५ हजारांपेक्षा जास्त कुटुंबांचं सर्वेक्षण केलं.
यात करोनाच्या पहिल्या लाटेनंतर ९७ टक्के कुटुंबांच्या उत्पन्नात मोठी घट झाली असल्याची माहिती व्यास यांनी दिली.
पहिल्या लाटेत कोट्यवधी लोकांना नोकऱ्या गमवाव्या लागल्या.
पहिल्या लाटेतून जनजीवन पूर्वपदावर येत असतानाच दुसरी लाट आली.
यातही बेरोजगारी वाढली असल्याचं दिसून आलं आहे.
‘सेंटर फॉर मॉनिटरिंग इंडियन इकॉनॉमी’चे व्यास याविषयी बोलताना म्हणाले की, देशात दुसऱ्या लाटेमुळे १ कोटींपेक्षा जास्त लोकांच्या नोकऱ्या गेल्या आहेत.
दुसरी लाट हे मुख्य कारण असल्याचंही त्यांनी म्हटलं.
लॉकडाउनमधून अर्थव्यवस्था खुली होत असतानाच लाट आली.
त्यामुळे बेरोजगारीची समस्या पूर्णपणे सुटली नाही.
गेल्या वर्षी म्हणजेच मे २०२० मध्ये लॉकडाउनमुळे बेरोजगारीचा दर २३.५ टक्क्यांवर पोहोचला होता.
दुसरी लाट आल्यानंतर अनेक राज्यांनी निर्बंध लादले, त्याचा परिणाम थेट अर्थचक्रावर झाला आहे.
ज्या लोकांना नोकरी गमवाव्या लागलेल्या त्यांना पुन्हा नोकरी मिळवण्यात प्रचंड अडचणी येत आहे.
असंघटित क्षेत्रात रोजगार निर्मिती सुरू झाली.
मात्र संघटित आणि चांगल्या दर्जाच्या नोकरीच्या संधी निर्माण होण्यात साधारणतः वर्षभराचा कालावधी तरी लागतो, असं व्यास यांनी स्पष्ट केलं.
होम आयसोलेशनमध्ये राहून गोळ्या-औषधांच्या मदतीने करोनावर मात करणाऱ्या अनेकांना आता वेगळाच त्रास जाणवू लागला आहे.
रुग्णालयामध्ये दाखल न होता घरीच उपचार घेऊन करोनावर मात करणाऱ्यांना आयसोलेशनच्या कालावधीनंतरही करोनाची लक्षणं दिसत आहेत.
यामध्ये सौम्य स्वरुपाचा ताप, अंगदुखी, श्वास घेण्यास त्रास होते, खोकला, छातीत भरुन येणे, गरगरल्यासारखं होणं, सांधेदुखी, डोकेदुखी, इन्सोमेनिया यासारख्या लक्षणांचा समावेश आहे.
तसेच पहिल्या डोसनंतर करोनाचा संसर्ग झालेल्या आणि त्यामधून बऱ्या झालेल्या व्यक्तींना करोनावर मात केल्यानंतर किमान सहा ते आठ आठवडे करोनाची लस घेता येत नाही.
त्यामुळेच त्यांनाही या लक्षणांचा त्रास होताना दिसत आहे.
या पद्धतीच्या त्रासाला लाँग कोव्हिड असं म्हणतात.
मात्र लाँग कोव्हिड म्हणजे नक्की काय?
करोनामुक्तीनंतरही करोनाची वर उल्लेख केलेली लक्षणं रुग्णांमध्ये चार ते १२ आठवड्यांपर्यंत दिसू शकतात.
काही प्रकरणांमध्ये हा कालावधी अधिक असू शकतो, असं डॉक्टर सांगतात.
या लक्षणांमुळे अनेकदा करोनावर मात केलेल्या रुग्णांना पुन्हा एकदा आपल्याला करोनाचा संसर्ग झाला की काय असं वाटू लागतं.
या अशापद्धतीच्या आजारपणाला पोस्ट कोव्हिड सिंड्रोम किंवा लाँग कोव्हिड असं म्हटलं जात.
अशा प्रकरणांमध्ये रुग्णाने आपल्या ओळखीच्या डॉक्टरांचा सल्ला घ्यावा असं तज्ज्ञ सुचवतात.
डॉक्टरांच्या सांगण्यानुसार करोनाचा परिणाम केवळ श्वसनयंत्रणेवर होत नाही तर इतर अनेक गंभीर परिणाम करोना विषाणूमुळे होतात.
शरीरामधील अनेक अवयवांवर करोनाचा परिणाम होतो.
यामध्ये फुफ्फुसं, यकृत, हृदय, मज्जासंस्था, मूत्रपिंड यासारख्या अवयवांचा समावेश असतो.
सहव्याधी असणाऱ्या व्यक्तींना करोना संसर्गाचा आणखीन त्रास होण्याची शक्यता असते.
प्रत्येक व्यक्तीच्या प्रकृतीनुसार त्याच्या कोणत्या अवयवांवर किती परिणाम होतो याचं प्रमाण वेगवेगळं असतं.
“करोनामुक्त झालेल्या अनेकांना लाँग कोव्हिडचा त्रास होताना दिसत आहे.
लाँग कोव्हिडचा त्रास तीन महिने किंवा त्यापेक्षा अधिक काळ जाणवू शकतो.
करोना विषाणूचा परिणाम झाल्यानंतर शरीरातील अवयवांना पुन्हा आधीप्रमाणे काम करण्यासाठी म्हणजेच रिकव्हरीसाठी थोडा वेळ लागतो.
ही रिकव्हरी पूर्ण होत नाही तोपर्यंत अशी लक्षणं दिसत राहतात,”असं सिव्हील सर्जन असणाऱ्या डॉ. अजय बग्गा यांनी सांगितलं.
अ‍ॅक्टीव्ह लाइफस्टाइलमुळे यावर मात करण्यासाठी नक्कीच मदत होते असं डॉक्टर सांगतात.
करोनाच्या दुसऱ्या लाटेनंतर लाँग कोव्हिडचा त्रास होणाऱ्यांची संख्या वाढण्याची शक्यता व्यक्त केली जातेय.
लस घेतल्यास लाँग कोव्हिडच्या काळातील लक्षणं कमी होऊ शकतात असं डॉक्टर सांगतात.
मात्र करोनामुक्त झाल्यानंतर सहा ते आठ आठवड्यांनंतरच लस घेता येत असल्याचंही डॉक्टरांनी अधोरेखित केलं आहे.
लाँग कोव्हिडचा त्रास होणाऱ्या रुग्णांवर उपचार करण्यासाठी वेगवेगळ्या ठिकाणी केंद्र सुरु करण्याची गरज असल्याचं ऑल इंडिया इन्स्टीट्यूट ऑफ मेडिकल सायन्स म्हणजेच एम्सने म्हटलं आहे.
या केंद्रांमध्ये श्वसनाचे व्यायाम, ठराविक अंतर चालणे यासारख्या गोष्टींच्या मदतीने फुफ्फुसांची क्षमता पुन्हा आधीसारखी करण्यास मदत होईल असं डॉक्टरांचं म्हणणं आहे.
“करोनावर मात केलेल्यांना त्या आजारामधून पूर्णपणे बाहेर आणणे आणि त्यांना आरोग्यविषय गोष्टींसाठी प्रेरणा देणं गरजेचं आहे.
करोनातून बऱ्या झालेल्या रुग्णांनी लाँग कोव्हिड किंवा करोनानंतर जाणवणाऱ्या लक्षणांबद्दल फार विचार करणं फायद्याचं नाहीय.
म्हणून त्यांनी व्यायाम आणि इतर गोष्टींकडे लक्ष देणं गरजेचं आहे,”असं जालंदरमधील डॉक्टर ए. कपूर यांनी सांगितलं.
“अ‍ॅक्टीव्ह लाइफस्टाइलमध्ये हलक्या ते मध्यम स्वरुपाचा व्यायामाचा समावेश असतो.
यामुळे शरीरातील प्रत्येक अवयवाला पुरेश्या प्रमाणात ऑक्सिजनचा पुरवठा होतो.
व्यायाम करणाऱ्यांमधील रोगप्रतिकारशक्ती वाढण्याबरोबरच त्यांची ताकदही वाढते.
करोनामुळे या दोन्ही गोष्टींवर झालेला परिणाम भरुन काढण्यासाठी व्यायाम फायद्याचा ठरतो,”असं इंडियन मेडिकल असोसिएशनच्या पंजाब विभागाचे प्रमुख डॉ. परमजित मान यांनी सांगितलं.
व्यायाम केल्याने मानसिक आरोग्यही उत्तम राहण्यासाठी मदत होते असंही डॉ. मान म्हणाले.
इनअ‍ॅक्टीव्ह किंवा बसून काम करण्याच्या लाइफस्टाइलमुळे नकारात्मक विचार करण्याची प्रवृत्ती वाढते जी लाँग कोव्हिडमध्ये धोकादायक ठरु शकते.
योग्य आहार (ज्यामध्ये पालेभाज्या, फळं आणि जंक फूडऐवजी उत्तम घरगुती पद्धतीचं जेवणाचा समावेश असतो), व्यायाम, पुरेशी झोप या गोष्टींची काळजी करोनामधून बरं झाल्यानंतरही घेणं गरजेचं आहे, असं डॉक्टर्स सांगतात.
जगभरात करोनाचे वेगवेगळे स्ट्रेन निर्माण झाले आहे.
करोनाच्या विषाणूमध्ये बदल झाल्याने हे स्ट्रेन निर्माण झाले असून, त्याच्या नावांवरून गोंधळ निर्माण झाला असून, वादही होताना दिसत आहे.
या सगळ्या गोंधळावर जागतिक आरोग्य संघटनेनं मार्ग काढला असून, विविध देशात आढळून आलेल्या करोना स्ट्रेनचं नामकरण केलं आहे.
या स्ट्रेनला नाव देताना ग्रीक वर्णमालेचा आधार घेण्यात आलेला आहे.
त्यामुळे भारतात आढळून आलेल्या दोन स्ट्रेन डेल्टा आणि कप्पा अशी नावं देण्यात आली आहेत.
करोनाचे नवीन स्ट्रेन निर्माण झाल्यानंतर त्यांच्या नावावरून वाद सुरू झाले होते.
काही दिवसांपूर्वीच डबल म्युटेंशन असलेल्या B.1.617.2 स्ट्रेनचा भारतीय स्ट्रेन असा उल्लेख काढण्याचे आदेश केंद्र सरकारने सोशल मीडियाला दिले होते. 
तर सिंगापूर सरकारनंही सिंगापूरमध्ये आढळून आलेलं नवीन म्युटेशन भारतातीलच असल्याचं म्हटलं होतं.
या सगळ्या वादावर मार्ग काढत जागतिक आरोग्य संघटनेनं विविध देशात आढळून आलेल्या स्ट्रेनला नाव दिली आहेत.
आतापर्यंत भारतात करोनाचे दोन स्ट्रेन आढळून आलेल आहेत.
त्या दोन्ही स्ट्रेनचंही नाव बदलण्यात आलं आहे.
ग्रीक वर्णमालेचा वापर करून आरोग्य संघटनेनं ही नाव निश्चित केली आहेत. 
यात ऑक्टोबर २०२०मध्ये भारतात आढळून आलेल्या B.1.617.2 या स्ट्रेनला डेल्टा असं नाव देण्यात आलं आहे. 
तर मागच्याच वर्षी ऑक्टोबरमध्ये पहिल्यांदा आढळून आलेल्या B.1.617.1 या स्ट्रेनला कप्पा असं नाव देण्यात आलं आहे.
ब्रिटन, दक्षिण आफ्रिका, ब्राझील, अमेरिका, भारत या देशात म्युटेशन होऊन करोनाचे नवीन स्ट्रेन निर्माण झाले आहेत. 
या स्ट्रेनचा उल्लेख या देशांच्या नावानेच केला जात होता. 
ब्रिटनमध्ये सप्टेंबर २०२० मध्ये आढळून आलेल्या B.1.1.7या स्ट्रेनचं नाव अल्फा असं ठेवण्यात आलं आहे. 
दक्षिण आफ्रिकेत B.1.351 करोनाचा स्ट्रेन आढळून आला होता.
तो आता बेटा या नावाने ओळखला जाणार आहे.
तर ब्राझीलमध्ये या वर्षाच्या सुरूवातीलाच म्हणजे जानेवारीमध्ये आढळून आलेल्या स्ट्रेनला गामा असं नाव देण्यात आलं आहे. 
अमेरिकेतील स्ट्रेनला एप्सिलॉन, तर फिलीपाईन्समध्ये जानेवारी महिन्यात आढळून आलेल्या करोना स्ट्रेनचं नाव थीटा असं ठेवण्यात आलं आहे.
राज्यातील करोनाच्या दैनंदिन रुग्णसंख्येतील घट कायम आहे.
गेल्या अडीच महिन्यांतील सर्वात कमी म्हणजे १५ हजार ७७ नव्या करोनाबाधितांची नोंद सोमवारी झाली.
याआधी १५ मार्च रोजी १५ हजार ५१ नवीन बाधितांची नोंद झाली होती.
सोमवारी ३३ हजार रुग्ण करोनामुक्त होऊन घरी परतले.
दिवसभरात १८४ जणांचा मृत्यू झाला.
सध्या राज्यात दोन लाख ५३ हजार ६७ रुग्ण उपचाराधीन आहेत.
मुंबईतील करोना रुग्णांची संख्या दिवसेंदिवस कमी होत असून सोमवारी दैनंदिन रुग्णसंख्या कमालीची घटली.
सोमवारी मुंबईत ६७६ नव्या रुग्णांची नोंद तर २९ रुग्णांचा मृत्यू झाला.
सोमवारी ६७६ नव्या रुग्णांची नोंद झाल्यामुळे एकूण बाधितांची संख्या ७ लाख ६ हजार २५१ झाली आहे.
तर मृतांची एकू ण संख्या १४ हजार ८८४ झाली आहे.
एका दिवसात ५ हजार ५७० रुग्ण बरे झाल्यामुळे आतापर्यंत ६ लाख ६६ हजाराहून अधिक म्हणजेच ९४ टक्के रुग्ण करोनामुक्त झाले आहेत.
सध्या २२ हजार ३९० उपचाराधीन रुग्ण आहेत.
रविवारी १७ हजार ८६५ चाचण्या करण्यात आल्या होत्या.
त्यापैकी सुमारे ३.७८ टक्के नागरिक बाधित आढळले आहेत.
आतापर्यंत ६२ लाखांहून अधिक चाचण्या करण्यात आल्या आहेत.
रुग्ण दुपटीचा कालावधीही ४३३ दिवसांवर पोहोचला आहे.
ठाणे जिल्ह्य़ात सोमवारी ५१२ करोना रुग्ण आढळून आले.
तर ३४ जणांचा मृत्यू झाला आहे.
गेल्या तीन महिन्यांतील ही सर्वात कमी रुग्णसंख्या आहे.
जिल्ह्य़ात आतापर्यंत ५ लाख १६ हजार ३६४ करोनाबाधित आढळले असून ९ हजार २४८ जणांचा मृत्यू झाला आहे.
कल्याण डोंबिवलीत १२७, ठाणे ११२, ठाणे ग्रामीण ८५, मीरा भाईंदर ७१, नवी मुंबई ५७, बदलापूर २६, उल्हासनगर १७, अंबरनाथ १४ आणि भिवंडीत तीन रुग्ण आढळून आले.
तर कल्याण डोंबिवलीत सर्वाधिक म्हणजे १८ जणांचा मृत्यू झाला आहे.
राज्यातील करोना संसर्ग आता कमी होताना दिसत आहे.
मात्र अद्यापही करोनामुळे मृत्यू होणाऱ्यांच्या संख्येत रोज भर पडतच आहे.
शिवाय काही जिल्ह्यांमध्ये अजूनही करोनाचा प्रादुर्भाव कमी झालेला नाही.
या पार्श्वभूमीवर काल मुख्यमंत्र्यांनी राज्यातील लॉकडाउनचे निर्बंध १५ जूनपर्यंत कायम ठेवले जात असल्याचे जाहीर केले आहे.
तर, आज दिवसभरात राज्यात आढळलेल्या करोनाबाधितांपेक्षा दुपटीहून अधिक रूग्ण करोनातून बरे झाल्याचे दिलासादायक वृत्त समोर आले आहे.
राज्यात आज १५ हजार ७७ नवीन करोनाबाधित आढळले असून, ३३ हजार रूग्ण करोनातून बरे झाले आहेत.
तर, १८४ करोनाबाधित रूग्णांचा मृत्यू झाल्याची नोंद झाली आहे.
राज्यात आजपर्यंत एकूण ५३,९५,३७० करोनाबाधित रुग्ण बरे होऊन घरी परतले आहेत.
यामुळे राज्यातील रुग्ण बरे होण्याचे प्रमाण (रिकव्हरी रेट ) ९३.८८ टक्के एवढे झाले आहे.
तर, सध्या राज्यातील मृत्यूदर १.६६ टक्के एवढा आहे.
आजपर्यंत तपासण्यात आलेल्या ३,५०,५५,०५४ प्रयोगशाळा नमुन्यांपैकी ५७,४६,८९२ (१६.३९ टक्के) नमुने पॉझिटिव्ह आले आहेत.
सध्या राज्यात १८,७०,३०४ व्यक्ती होमक्वारंटाईनमध्ये आहेत, तर १०,७४३ व्यक्ती संस्थात्मक क्वारंटाईनमध्ये आहेत.
राज्यात आज रोजी एकूण २,५३,३६७ ॲक्टिव्ह रुग्ण आहेत.
”जनतेवर निर्बंध लादावे लागतात या सारखं दुसरं कटू काम नाही, पण ते मला नाईलाजाने करावं लागत आहे.
आपल्या राज्याच्या व सर्वांच्या जीवाच्या काळजी पोटी करावं लागत आहे.
”असं म्हणत मुख्यमंत्र्यांनी राज्यात १५ जूनपर्यंत निर्बंध कायम राहातील असे काल जाहीर केले.
तसेच,  जिल्ह्यांमधील करोना परिस्थितीचा आढावा घेऊन काही जिल्ह्यात निर्बंध आणखी कडक करावे लागतील, तर काही जिल्ह्यांमध्ये कदाचित निर्बंध शिथील केले जातील असं देखील ते म्हणाले होते.
देशात करोनाच्या दुसऱ्या लाटेचा वेग ओसरत असला तरी लसीकरणाचा वेग मंदावला आहे.
अनेक राज्यात लशींचा तुटवडा जाणवत आहे.
त्यामुळे अनेक ठिकाणी लसीकरण केंद्र बंद आहेत.
तर अनेकांना नावं नोंदवूनही लस मिळणं कठीण झालं आहे.
केंद्र सरकारने राज्यांना लशींसाठी ग्लोबल टेंडर काढण्याची परवानगी दिली आहे.
त्यामुळे अनेक राज्य तसेच महानगरपालिकेनं ग्लोबल टेंडर काढलं आहे.
यावर सुप्रीम कोर्टानं परखड मत मांडत केंद्र सरकारला फटकारलं आहे.
“राज्य सरकार करोना लशींसाठी ग्लोबल टेंडर काढत आहेत.
ही केंद्र सरकारची निती आहे का?, लशींसाठी आपण राज्यांमध्ये स्पर्धा लावताय का?”,असा प्रश्न करत सुप्रीम कोर्टाने केंद्र सरकारला फटकारलं.
तसेचं केंद्र सरकार लसीकरणाबाबत राष्ट्रीय धोरण कागदपत्र सांदर करण्यातही अपयशी ठरल्याचं सुप्रीम कोर्टाच्या निदर्शनास आलं आहे.
सुप्रीम कोर्टाने फटकारल्यानंतर सॉलिसिटर जनरल तुषार मेहता यांनी केंद्र सरकारची बाजू मांडली.
“राज्य एकमेकांशी स्पर्धा करत आहेत, हे म्हणणं चुकीचं ठरेल.
काही राज्य जास्त पैसे मोजून लस घेतात.
२०२१ च्या शेवटी संपूर्ण भारतातील नागरिकांचं लसीकरण करण्याची योजना आहे.
यासाठी केंद्र सरकार फायजर आणि इतरांशी चर्चा करत आहे.
ही चर्चा यशस्वी झाल्यास लसीकरण मोहिमेला वेग येईल”,असं मेहता यांनी सांगितलं.
सॉलिसिटर जनरल तुषार मेहता यांनी बाजू मांडल्यानंतर सुप्रीम कोर्टाने प्रतिप्रश्न करत महाराष्ट्राचा दाखला दिला.
“आम्हाला स्पष्ट दिसतंय, राज्य आणि महानगरपालिका ग्लोबल टेंडर काढत आहेत.
राज्य आणि महानगरपालिकेनं त्यांचं त्यांचं पाहून घेण्याची सरकारची निती आहे का?.
मुंबई महानगरपालिकेचं बजेटची तुलना इतर राज्यातील शहरांशी करा.
काही राज्यांपेक्षा महानगरपालिकेचं बजेट मोठं आहे.
महानगरपालिकांना ग्लोबल टेंडरसाठी आपण परवागनगी देत आहात का?”,अशा शब्दात सुप्रीम कोर्टाने खडसावलं.
लशींच्या किंमतींसाठी वाटाघाटी करण्यासाठी धोरणात्मक योजना आहे का?, असा प्रश्नही सुप्रीम कोर्टाने उपस्थित केला.
सुप्रीम कोर्टात औषधं, लस आणि ऑक्सिजन पुरवठ्यासंबधी सु-मोटो याचिका दाखल करण्यात आली आहे.
या याचिकेवर न्यायमूर्ती डी वाय चंद्रचूड यांच्या अध्यक्षतेखाली सुनावणी सुरु आहे.
या सुनावणीवेळी सुप्रीम कोर्टानं हे मत मांडलं.
लखनऊमधील एका व्यक्तीने सिरम इन्स्टिट्यूटचे सीईओ अदर पूनावाला यांच्याविरोधात तक्रार दाखल केली आहे.
कोव्हिशिल्ड लस घेतल्यानंतरही रोगप्रतिकारशक्ती वाढवण्याचं काम करणाऱ्या अ‍ॅण्टीबॉडीज म्हणजेच प्रतिपिंडे निर्माण झाल्या नाहीत अशी तक्रार या व्यक्तीने केली आहे.
लखनऊमधील आशियाना पोलीस ठाण्यात ही तक्रार करण्यात आली आहे.
तक्रारीत अदर पूनावाला यांच्याव्यतिरिक्त डीजीसीएचे संचालक, आरोग्य मंत्रालयाचे सहसचिव लव अग्रवाल, आयसीएमआरचे संचालक बलराम भार्गव, राष्ट्रीय आरोग्य मोहीम संचालक अपर्णा उपाध्याय तसंच इतरांची नावं आहे.
प्रताप चंद्रा यांनी ही तक्रार केली असून त्यांनी दिलेल्या माहितीनुसार, ८ एप्रिल रोजी कोव्हिशिल्ड लसीचा पहिला डोस त्यांनी घेतला होता.
२८ दिवसांनी लसीचा डोस मिळणं अपेक्षित असताना त्यादिवशी दुसऱ्या डोसचा कालावधी सहा आठवड्यांनी वाढवण्यात आल्याचं सांगण्यात आलं.
यानंतर सरकारने हा कालावधी १२ आठवड्यांसाठी वाढवला.
पहिला डोस घेतल्यानंतर आपल्याला बरं वाटत नव्हतं असं प्रताप चंद्रा यांनी सांगितलं आहे.
यावेळी त्यांनी आयसीएमआरचे संचालक बलराम भार्गव यांच्या वक्तव्याचा दाखला दिला ज्यामध्ये त्यांनी कोव्हिशिल्ड लसीच्या पहिल्या डोसनंतर शरीरात प्रतिपिंडे तयार होत असल्याचं म्हटल होतं.
प्रताप चंद्रा यांनी सरकारमान्य लॅबमध्ये चाचणी केला असता त्यांच्या शऱीरात करोनाशी लढण्यासाठी प्रतिपिंडे तयार झाली नसल्याचं निष्पन्न झालं.
उलट त्यांच्या प्लेटलेट्स तीन लाखांहून दीड लाखांवर आल्या होत्या.
लस घेतल्यानंतर आपल्या प्लेटलेटची संख्या निम्म्याने कमी झाली असून करोनाची लागण होण्याची शक्यता वाढली आहे, असा आरोप प्रताप चंद्रा यांनी केला आहे.
पोलिसांनी याप्रकरणी तक्रार दाखल करुन घेतली आहे, मात्र एफआयआर दाखल केलेला नाही.
प्रकरणाची संवेदनशीलता पाहता वरिष्ठ अधिकाऱ्यांकडे याची माहिती देण्यात आली असल्याचं पोलिसांनी सांगितलं आहे.
दरम्यान प्रताप चंद्रा यांनी एफआयआर दाखल केला नाही तर आपण कोर्टात जाऊ असा इशारा दिला आहे.
भारतात लसींच्या उत्पादनात तुटवडा निर्माण झाल्याने परदेशातील लस आयात कराव्या लागणार आहेत.
परंतु परदेशी लसींबाबत सुरुवातीला सरकारने घेतलेल्या निर्णयांमुळे लसींच्या पुरवठ्यांवर परिणाम होण्याची शक्यता आहे.
दरम्यान पुण्यातील एका व्यक्तीने चक्क फायझर या लस निर्मिती करणाऱ्या कंपनीच्या अध्यक्ष आणि मुख्य कार्यकारी अधिकाऱ्यांकडेच लसीची मागणी केली आहे.
पुण्याच्या प्रकाश मीरपुरी यांनी फायझरचे अध्यक्ष आणि मुख्य कार्यकारी अधिकारी अल्बर्ट बोर्ला यांना एक ईमेलद्वारे पत्र लिहून भारतात लस उपलब्ध होईल का असा विचारणा केली.
बोर्ला यांनी २६ मे रोजी मीरापुरी यांना ईमेलद्वारे उत्तर दिलं आहे.
बोर्ला यांनी मीरपुरी यांच्याआरोग्याबद्दल विचारपूस केली.
मीरापुरी यांनी कुटूंबाला फायझर-बायोटेकची लस देण्याच्या विचार केलेल्याबद्दल बोर्ला यांनी कौतुक केले आहे.
नियमांनुसार लवकरच लसी भारतात देण्यात येईल असे बोर्ला यांनी म्हटले आहे.
“आमच्याकडे अद्याप भारतात लस पुरवठा करण्यासाठी नियामक मान्यता नाही.
लसीकरण कार्यक्रमासाठी आमची लस उपलब्ध करुन देण्यासाठी आम्ही सरकारशी करार करण्यासाठी जे काही करता येईल ते करत आहोत”,असे बोर्ला यांनी लिहिलेल्या पत्रात म्हटले आहे.
मीरपुरी यांनी फायझरच्या मुख्य कार्यकारी अधिकारी यांना लिहिलेल्या पत्रात त्यांची माहिती दिली आहे.
१ एप्रिल रोजी स्वत: साठी आणि त्याच्या कुटूंबासाठी लसीकरणाची नोंदणी केली होती.
१८ मार्च रोजी त्यांची कोविड चाचणी पॉझिटिव्ह आली होती.
त्यांच्यावर खासगी रुग्णालयात उपचार सुरू होते.
त्या दिवसांत, त्यांनी इंटरनेटवरुन मित्रांशी संपर्क साधून स्वत: ला व्यस्त ठेवले.
अमेरिकेतील अभय नावाच्या मित्राने फायझर लस घेण्याची विनंती केली.
ही लस सर्वोत्तम असल्याचे त्याने सांगितले.
अभयची आई व्हाइट हाऊसच्या डॉक्टरांची पॅनेल सदस्य असल्याने मला लसीविषयी विश्वास असल्याचे मीरपुरी यांनी सांगितले.
उपचारानंतर घरी परतल्यानंतर मीरापुरी यांनी तीन जागतिक कंपन्यांना कोविड लस भारतात उपलब्ध करुण देण्याबद्दल विचारणा केली.
त्यानंतर त्यांनी फायझर, मोर्डना आणि जॉन्सन अँड जॉन्सन या तीनही कंपन्यांमध्ये भागधारक होण्याचा निर्णय त्याने घेतला.
त्यासाठी त्यांनी सुमारे ५ लाख रुपयांची गुंतवणूक केली.
त्यांच्या भागधारकाने पाठविलेल्या ईमेलला प्रतिसाद देतील अशी त्यांची खात्री होती.
गेल्या काही दिवसांपासून रुग्णवाढीचा वेग मंदावत असून, रुग्णसंख्येत घट होताना दिसत आहे.
पण, अजूनही दैनंदिन रुग्णसंख्येत दिलासादायक अशी घट झाल्याचं दिसत नाहीये.
त्यामुळे राज्य सरकारने लॉकडाउन वाढवण्याचा निर्णय घेतला आहे.
मुख्यमंत्री उद्धव ठाकरे यांनी रविवारी रात्री राज्यातील जनतेशी संवाद साधताना लॉकडाउन १५ दिवसांसाठी वाढत असल्याची घोषणा केली.
मुख्यमंत्र्यांनी केलेल्या घोषणेनंतर भाजपाने काही मुद्द्यांवर बोट ठेवत मुख्यमंत्र्यांना सहा सवाल केले आहेत.
राज्यात लागू करण्यात आलेल्या लॉकडाउन १ जून रोजी सकाळी मुदत संपत असल्याने राज्य सरकार पुढे काय निर्णय, याकडे लोकांचं लक्ष लागलं होतं.
मुख्यमंत्री उद्धव ठाकरे यांनी रविवारी फेसबुक लाईव्हद्वारे जनसंवाद साधत, परिस्थिती नियंत्रणात येत असली, तरी पहिल्या लाटेच्या समान आहे.
त्यामुळे लॉकडाउन १५ दिवसांसाठी वाढवत असल्याची घोषणा केली.
मुख्यमंत्र्यांनी या जनसंवादात विविध मुद्द्यांवर भाष्य केलं.
मुख्यमंत्र्यांच्या फेसबुक लाईव्हवरून भाजपाचे मुख्य प्रवक्ते केशव उपाध्ये यांनी ट्विट करत टोला लगावला.
केशव उपाध्ये यांनी कोकणातील चक्रीवादळग्रस्तांच्या मदतीपासून ते दहावी-बारावीच्या परीक्षा आणि लसीकरणापर्यंत विविध मुद्दे उपस्थित करत काही सवाल केले आहेत.
“नेहमी प्रमाणे फेसबुक लाईव्ह म्हणजे कोरड्या गप्पा.
ना दिलासा ना विचार किमान उत्तर हवी होती.
गेल्या वर्षी निसर्ग वादळाची मदत मिळाली नाही तर यंदाच्या वादळाची मदत कधी मिळणार?
महिनाभरापूर्वी जाहीर केलेल पॅकेज अजून अनेकांना मिळाले नाही ते कधी मिळणार?
राज्याने महिना भरात लस विकत का घेतली नाही?
शिक्षणात क्रांतीकारण निर्णय घेणे गरजेचे म्हणजे परीक्षा न घेणे का?
अर्थचक्र कधी फिरणार?
‘माझं गाव करोनामुक्त’हे जनतेने करायचं तर मग आपण काय करणार?
”असे सवाल केशव उपाध्ये यांनी मुख्यमंत्री उद्धव ठाकरेंना केले आहेत.
राज्यात लॉकडाउन लागू करताना रुग्णसंख्येनुसार दोन विभाग करण्यात आले आहेत.
‘अ’श्रेणीत करोना चाचणीत १० टक्के किंवा त्यापेक्षा कमी करोनाबाधितांचे प्रमाण आणि प्राणवायूयुक्त खाटा ४० टक्यांपेक्षा कमी भरलेल्या असल्यास निर्बंध शिथिल केले जातील.
अशी शहरे आणि जिल्ह्यांमध्ये दुकानं सकाळी ७ ते दुपारी २ पर्यंत खुली राहतील.
अन्य दुकानं उघडण्याचा निर्णय स्थानिक प्रशासनाकडून घेतला जाईल.
चाचणीत करोनाबाधितांचे प्रमाण २० टक्के किंवा त्यापेक्षा जास्त असलेल्या जिल्ह्यांमध्ये कडक निर्बंध लागू असतील.
अशा जिल्ह्यांच्या सीमा बंद केल्या जातील.
जेणेकरून या जिल्ह्यांतून लोक बाहेर जाणार नाहीत वा अन्य जिल्ह्यांतील नागरिक जास्त रुग्णसंख्या असलेल्या जिल्ह्यांमध्ये येणार नाहीत.
शेतीचा हंगाम असल्याने दुपारी २ पर्यंत खते, बि-बियाणे, अवजारे आदींची दुकाने उघडी ठेवण्यास परवानगी देण्यात आली आहे.
स्थानिक प्रशासनाला वेळेबाबत निर्णय घेण्याचे अधिकार देण्यात आले आहेत.
उत्तर प्रदेशमधील बलरामपूर जिल्ह्यामध्ये करोना पॉझिटिव्ह रुग्णाचा मृतदेह पुलावरुन नदीत फेकून दिल्याचा व्हिडीओ रविवारी व्हायरल झाला.
त्यानंतर जिल्हा प्रशासनाने या मृत व्यक्तीच्या नातेवाईकाविरोधात गुन्हा दाखल केला आहे.
जिल्ह्यातील वरिष्ठ आरोग्य अधिकाऱ्यांनी ही माहिती दिली आहे.
मुख्य आरोग्य अधिकारी डॉ. विजय बहादूर सिंग यांनी व्हिडीओ व्हायरल झाल्यानंतर चौकशी आदेश दिले.
चौकशीदरम्यान सिद्धार्थनगर येथील प्रेमनाथ मिश्रा यांनी २५ मे रोजी उपचारांसाठी रुग्णालयात दाखल करण्यात आलं होतं आणि २८ मे रोजी उपचारांदरम्यान त्यांचा मृत्यू झाला.
“करोनासंदर्भातील सर्व नियमांचे पालन करुन मृतदेह नातेवाईकांच्या स्वाधिन करण्यात आला.
नातेवाईकांनी मृतदेह स्मशानभूमीवर नेऊन अंत्यस्कार करणं अपेक्षित होते.
मात्र समोर आलेल्या व्हिडीओनुसार प्रेमनाथ यांच्या नातेवाईकांनी मृतदेह नदीत फेकून दिल्याचं दिसत आहे,”असं विजय यांनी सांगितलं आहे.
विजय यांचा हा व्हिडीओ बलरामपूर पोलिसांच्या ट्विटर अकाउंटवरुन पोस्ट करण्यात आला असून या व्हिडीओ मृतदेह नदीत फेकणाऱ्यांविरोधात गुन्हा दाखल करण्यात आला आहे.
व्हायरल झालेला व्हिडीओ नदीवरील पुलावरुन जाणाऱ्या एका व्यक्तीने गाडीमधून शूट केला आहे.
या व्हिडीओत पावासामध्ये दोन जण मृतदेह नदीवरील पुलाच्या कठड्यावरुन खाली पाण्यात फेकून देताना दिसत आहे.
यापैकी एका व्यक्तीने पीपीई कीट घातल्याचे दिसत आहे.
हा व्हिडीओ ४५ सेकंदांचा आहे.
या व्हिडीओमध्ये साध्या कपड्यांमधील व्यक्ती ही मृताचा नेतेवाईक असल्याचे समजते.
हिंदुस्तान या वृत्तपत्राने दिलेल्या माहितीनुसार या प्रकरणामध्ये संजय शुक्ला नावाच्या व्यक्तीविरोधात गुन्हा दाखल करण्यात आला आहे.
ज्या रुग्णालयात प्रेमनाथ मिश्रा यांना उपचारांसाठी दाखल करण्यात आलेलं त्या रुग्णालयाचे नोडल ऑफिसर असणाऱ्या डॉ. ए.पी. मिश्रा यांनी प्रेमनाथ यांचा मृतदेह संजय शुक्ला यांच्या ताब्यात देण्यात आल्याची कबुली दिलीय.
शनिवारी दुपारी प्रेमनाथ यांचा मृतदेह नातेवाईकांच्या ताब्यात देण्यात आलेला.
रापती नदीच्या काठी असणाऱ्या स्मशानभूमीवर अंत्यसंस्कार करण्यासाठी मृतदेह घेऊन जायला रुग्णवाहिकेची सोयही करण्यात आली होती.
मे महिन्याच्या सुरुवातीला उत्तर प्रदेशमध्ये गंगा नदीत शेकडो मृतदेह तरंगताना आढळून आले होते.
तसेच नदीच्या काठांवर वाळूमध्ये गाडलेले हजारो मृतदेह बिहार आणि उत्तर प्रदेशमध्ये दिसून आलेले.
यापैकी अनेकांचा मृत्यू करोनाने झाल्याची भीती व्यक्त करण्यात आली.
पैसे नसल्याने या मृतांच्या नातेवाईकांनी त्यांचे मृतदेह नदीकाठी पुरले किंवा नदीत वाहून दिले असा अंदाज व्यक्त करण्यात आला.
या मृतदेहांचे अनेक व्हिडीओ आणि फोटो सोशल नेटवर्किंगवर व्हायरल झाल्यानंतर देशातील प्रसारमाध्यमांबरोबरच आंतरराष्ट्रीय स्तरावरील प्रसारमाध्यमांनीही त्यांची दखल घेतली होती.
मुंबईत रविवारी १०६६ रुग्णांचे निदान झाले असून २२ जणांचा मृत्यू झाला आहे.
शहरातील रुग्णदुपटीचा कालावधी ४१४ दिवसांवर गेला आहे.
शहरातील रुग्णसंख्या दिवसेंदिवस कमी होत आहे.
प्रतिदिन  आढळणाऱ्या रुग्णांची संख्या एक हजारांखाली आली आहे.
मृतांची संख्याही कमी झाली आहे.
रविवारी १३२७ रुग्ण बरे झाले.
बरे होण्याचे प्रमाण ९४ टक्के झाले आहे.
ठाणे जिल्ह्य़ात रविवारी ७०८ रुग्ण आढळले, तर ५१ जणांचा मृत्यू झाला.
७०८ करोना रुग्णांपैकी कल्याण डोंबिवली १५८, ठाणे १४४, नवी मुंबई १०४, मिरा भाईंदर ८७, ठाणे ग्रामीण ८६, उल्हासनगर ६३, अंबरनाथ ३१, बदलापूर २५ आणि भिवंडीत १० रुग्ण आढळून आले.
तर ५१ मृतांपैकी कल्याण डोंबिवली २२, नवी मुंबई नऊ, ठाणे ग्रामीण सात, ठाणे सात, मिरा-भाईंदर तीन, उल्हासनगर दोन आणि भिवंडीत एकाचा मृत्यू झाला.
बॉलिवूडमध्ये एकामागोमाग एक हिट सिनेमे देऊन वेगळ्या धाटणीच्या सिनेमांसाठी अभिनेते राजकुमार राव याला ओळखलं जातं.
चित्रपटांमध्ये आपल्या दमदार अभिनयासोबतच आता त्याने आपल्या कवी अंदाजातून सुद्धा आपल्या फॅन्सचं मन जिंकलंय.
करोनाच्या या संकट काळात करोनाग्रस्त रुग्णांची काळजी घेताना बरेच लोक स्वतः या प्राणघातक विषाणूचा बळी ठरले.
देशातील अनेक डॉक्टर, परिचारिका, पोलीस आणि इतर कोरोना वॉरियर्स लोकांचे प्राण वाचवण्यासाठी सर्वतोपरी प्रयत्न करत आहेत.
अशा करोना वॉरियर्सना अभिनेता राजकुमार राव याने आपल्या खास कवितेतून अनोखी सलामी दिलीय.
गेल्या एक वर्षापासून देशातील अनेक करोना वॉरियर्स लागोपाठ न थकता करोना रूग्णांच्या सेवेसाठी कार्यरत आहेत.
अशा सर्व करोना वॉरियर्सना सलाम करण्यासाठी अभिनेता राजकुमार राव याने एक खास कविता शेअर केली आहे.
नुकतंच त्याने त्याच्या इन्स्टाग्राम अकाउंटवर ही कविता शेअर केली आहे.
ही कविता शेअर करताना त्याने #RukJaanaNahi…हा हॅशटॅग वापरलाय.
सोबतच एक पोस्ट देखील त्याने लिहिली आहे.
या पोस्टमध्ये त्याने लिहिलं, “मी सोशल मीडियावर दररोज अशा व्यक्तींना भेटतो जे करोना काळात दुसऱ्या व्यक्तींचा दिवस आणखी उज्ज्वल करण्यासाठी धावपळ करतात…
तेच आजचे खरे हिरो आहेत…सध्याच्या कठिण काळात सुद्धा लोकांमध्ये जगण्याची आशा निर्माण करणाऱ्या त्या करोना योद्ध्यांना माझ्याकडून आणि स्पोटीफायकडून सलाम…
स्वानंद किरकिरे यांची अप्रतिम कविता…आणि ही फक्त सुरवात आहे…#RukJaanaNahi… 
ही सध्याच्या कठिण काळात लोकांसाठी धडपडणाऱ्या त्या निस्वार्थ सुपरहिरोंची ओळख व्हावी यासाठी स्पोटीफायने सुरू केलेली मोहीम आहे.
”या पोस्टमध्ये आणखी पुढे लिहिताना अभिनेता राजकुमार राव म्हणाला, “प्रत्येक आठवड्याला मी सामान्य लोकांना भेटणार आहे जे त्यांच्या #StoriesOfHope विलक्षण कहाण्या सांगणार आहेत.
सध्याच्या कठिण काळात त्यांनी दिलेलं योगदान हे कायम लक्षात राहणारे आहेत.
”देशात करोनाच्या महामारीत गरजू लोकांना मदत करणाऱ्या आणि करोना रूग्णांच्या सेवेत असणाऱ्या करोना योद्ध्यांची ओळख लोकांना व्हावी यासाठी स्पोटीफायकडून ‘रूक जाना नहीं’ही मोहीम सुरू केली आहे.
या मोहिमेअंतर्गत काही निवडक व्हिडीओ आणि ऑडीओ सीरिज चालवली जाणार आहे.
यातील ८ एपिसोडमध्ये करोना काळात स्थानिक पातळीवर काम करणाऱ्या योद्ध्यांची ओळख करून देणारे व्हिडीओज दाखवले जाणार आहेत.
या सीरिजचं सुत्रसंचालन अभिनेता राजकुमार राव करणार आहे.
या सीरिजमधली पहिली ऑडिओ सीरिज अभिनेता राजकुमार रावने त्याच्या इन्स्टाग्राम अकाउंटवर शेअर केली आहे.
सुप्रसिद्ध गीतकार स्वानंत किरकिरे यांनी लिहिलेली ही कविता आहे.
अभिनेता राजकुमार रावने शेअर केलेली ही कविता सध्या सोशल मीडियावर मोठ्या प्रमाणात व्हायरल होतेय.
अभिनेता राजकुमारने ही कविता शेअर केल्यानंतर कवितेला अवघ्या काही तासांतच अडीच लाखांपेक्षा जास्त लाइक्स मिळाले आहेत.
तसंच सध्याच्या कठिण काळात त्याने घेतलेल्या पुढाकाराबाबत त्याचे फॅन्स त्याचं कौतूक देखील करताना दिसून येत आहेत.
राज्यात गेल्या काही दिवसात करोना रुग्णांच्या संख्येत कमालीची घट होत आहे.
त्यामुळे आरोग्य यंत्रणेवरील ताणही कमी झाला आहे.
राज्यात रविवारी २२ हजार ५३२ रुग्णांनी करोनावर मात केली.
त्यामुळे आतापर्यंत एकूण ५३ लाख ६२ हजार ३७० रुग्ण बरे झाले आहेत.
रुग्ण बरे होण्याचं प्रमाण ९३.५५ टक्के इतकं झालं आहे.
तर मागच्या २४ तासात १८ हजार ६०० नव्या रुग्णांची नोंद झाली आहे.
त्यामुळे सध्या राज्यात एकूण २ लाख ७१ हजार ८०१ सक्रीय रुग्ण आहेत.
करोनामुळे राज्यात एका दिवसात ४०२ जणांचा मृत्यू झाला.
सध्या राज्यातील मृत्यूदर हा १.६५ टक्के इतका आहे.
आजपर्यंत तपासण्या करण्यात आलेल्या ३ कोटी ४८ लाख ६१ हजार ६०८ नमुन्यांपैकी ५७ लाख ३१ हजार ८१५ जणांना करोनाची लागण झाल्याचं समोर आलं आहे.
राज्यातील करोना पॉझिटिव्हीटी दर १६.४४ टक्के इतका आहे.
पुणे शहरात दिवसभरात ४८६ करोना बाधित रुग्ण आढळले.
तर आज अखेर ४ लाख ६९ हजार ७४७ इतकी संख्या झाली आहे.
तर याच दरम्यान २८ रुग्णांचा मृत्यू झाला असून ८ हजार २३२ मृतांची संख्या झाली.
त्याच दरम्यान ८८७ जणांचे रिपोर्ट निगेटिव्ह आल्याने त्यांना घरी सोडण्यात आले आहे.
तर आजअखेर ४ लाख ५४ हजार ९०० रुग्ण करोनामुक्त झाले आहेत.
मुंबईत गेल्या २४ तासात १ हजार ६६ नव्या करोना रुग्णांची नोंद झाली आहे. 
तर बरे झालेल्या रुग्णांचा दर ९४ टक्के इतका आहे. 
रुग्ण दुप्पटीचा वेग हा ४१४ दिवसांवर पोहोचला आहे.
राज्यातील करोना संसर्गाचे प्रमाण काहीसे कमी झाल्याचे दिसत असले, तरी देखील अद्यापही दररोज नवीन करोनाबाधित आढळून येत असून, रूग्णांच्या मृत्यू संख्येतही वाढ सुरूच आहे.
तर, राज्यात लागू करण्यात आलेल्या लॉकडाउनचा कालावधी उद्या संपणार आहे.
या पार्श्वभूमीवर आज मुख्यमंत्री उद्धव ठाकरेंनी राज्यातील जनतेशी ऑनलाईन संवाद साधला.
तसेच, सुरूवातीला त्यांनी, जिद्दीनं आणि निश्चयानं बंधनं पाळल्याबद्दल धन्यवाद.
असं म्हणत जनतेचे आभारही मानले.
याचबरोबर, आता आपण निर्बंध लावत आहोत, पण कडक लॉकडाउन केलेला नाही.
असंही ते म्हणाले.
याशिवाय, तौते वादळग्रस्तांना मदत देण्यास सुरूवात होत असल्याचंही सांगितलं.
यानंतर मुख्यमंत्री उद्धव ठाकरे म्हणाले,”काहीजण असं म्हणत आहेत की लाट आता ओसरत आहे, मग आता काय करणार हे निर्बंध उठवणार का? 
याबाबत देखील तुम्हाला माहिती देण्याची आवश्यकता वाटते, की नेमकं आपण कुठं आहोत?
आज राज्यात १८ हजारांच्या आसपास रूग्ण संख्या आहे.
मात्र दोन-चार दिवसांअगोदरचा आकडा पाहिला तर, गेल्या लाटेत जी सर्वोच्च संख्या होती.
तिच्या तुलनेत आता थोडीशी कमी होते आहे.
त्यावेळी आपण जे शिखर गाठलं होतं.
ते सणासुदीच्या नंतर गाठलं होतं.
यंदा ही परिस्थिती सणासुदीच्या अगोदर आलेली आहे.
१७ ते १९ सप्टेंबर २०२० मध्ये राज्यात साधारण एका दिवसात आढळणारी रूग्ण संख्या ही २४ हजार होती.
आता २६ मे रोजी २४ हजार ७५२ एवढे रूग्ण आढळलेले आहेत.
आज साधारण ही संख्या १८ हजारापर्यंत आली आहे.
म्हणजे अजूनही आपण म्हणावं तेवढं खाली आलेलो नाही.
मात्र दिलासादायक बाब म्हणजे यावेळी रूग्ण बरे होण्याचं प्रमाण ९२ टक्क्यांवर आहे.
त्यामुळे आता आपण निर्बंध लावत आहोत, पण कडक लॉकडाउन केलेला नाही.
मात्र आजही राज्यातील काही जिल्ह्यांमध्ये रूग्ण संख्या थोडीशी वाढताना दिसत आहे.
ही जरा काळजीची बाब आहे.
कारण, शहरी भागात हे प्रमाण कमी होताना दिसत असलं तरी ग्रामीण भागात हे प्रमाण वाढताना दिसत आहे.
हे ताबतोब थांबणं आवश्यक आहे.
”याचबरोबर ”ही दुसरी लाट ही अपेक्षेपेक्षा फार मोठी होती.
या लाटेत अनेकांनी आपले आप्तस्वकीय गमावलेले आहेत.
यापुढे मात्र असं होऊ देता कामानये.
करोनामुळे पालक गमावलेल्या बालकांच पालकत्व राज्य सरकार घेणार.
त्यांना आम्ही अनाथ होऊ देणार नाही.
याबाबत योजना तयार केली जात असून, लवकरच त्याची अंमलबजावणी केली जाईल.
राज्यातील निर्बंध नाइलाजाने पुढील १५ दिवस म्हणजे १५ जूनपर्यंत वाढवावे लागत आहे.
नुसते निर्बंध वाढवत नाही आहोत, तर आता आपण जिल्ह्यानुसार आढावा घेऊन, काही जिल्ह्यांमध्ये हे निर्बंध कदाचित कडक करावे लागतील, तर काही जिल्ह्यात हे निर्बंध आपण थोडेफार शिथील करू शकू.
मात्र निर्बंध जरी शिथील होत असले तरी धोका टळला असं समजू नका”असं मुख्यमंत्र्यांनी यावेळी सांगितलं.
तसेच,”मला पूर्णपणे माहिती आहे की हे संकट फार विचित्र आहे.
नुसतं हे संकट आता कमी झालं म्हणून घाई-गर्दीने रस्त्यावर उतरू नका.
पण जर का रस्त्यावर उतरणार असाल, तर मी म्हणेन करोना योद्धे म्हणून रस्त्यावर उतरा.
करोना दूत म्हणून उतरू नका.
करोनाची साथ हा सरकारी कार्यक्रम नाही.
ही सरकारी योजना नाही, की जिच्या विरोधासाठी तुम्ही रस्त्यावर उतराल.
असा जर का आपल्या मनात विचार असेल तर तो डोक्यातून काढून टाका.
”असंही यावेळी मुख्यमंत्र्यांनी बोलून दाखवलं.
देशात करोना रुग्णांची संख्या कमी होत असली तरी मृतांचा आकडा चिंता वाढवणारा आहे.
इतर देशांच्या तुलनेत मृत्यूदर कमी असला तरी मे महिन्याच्या दुसऱ्या पंधरवड्यात मृत्यूदर वाढल्याचं दिसत आहे.
मे महिन्याच्या पहिल्या पंधरवड्यात ५८,४३१ जणांचा मृ्त्यू झाला.
तेव्हा मृत्यूदर १.०६ टक्के इतका होता.
मात्र पुढच्या १४ दिवसात म्हणजे १६ मे ते २९ मे दरम्यान हा मृत्यूदर १.७३ टक्के नोंदवला गेला आहे.
या कालावधीत ५५,६८८ जणांचा मृत्यू झाला आहे.
मे २०२१ या महिन्यात सर्वाधिक मृत्यूची नोंद केली गेली आहे.
१.१४ लाख लोकांनी करोनामुळे जीव गमावला आहे.
मे महिन्यात दर दिवसाला ३ हजार ९३५ जणांचा मृत्यू झाल्याचं या आकडेवारीवरून समोर येत आहे.
देशातील आतापर्यंतचा मृत्यूदर १.१७ टक्के इतका आहे.
जून महिन्याच्या पहिल्या आठवड्यात मृत्यूदरही आटोक्यात येईल असं जाणकारांचं म्हणणं आहे.
रुग्णसंख्या कमी झाल्याने मृत्यूदरही कमी होईल असं सांगण्यात येत आहे.
त्याचबरोबर देशात लसीकरण मोहीम आणखी वेगाने वाढवण्याची मागणी होत आहे.
तसेच करोना नियमांचं पालन करण्याचं आवाहन करण्यात येत आहे.
दिल्लीत रविवारी ९४६ नव्या करोना रुग्णांची नोंद झाली.
सलग दुसऱ्या दिवशी हजाराच्या खाली रुग्ण आढळून आले आहेत.
तर १३ एप्रिलपासून आतापर्यंत सर्वात कमी मृत्यूंची नोंद झाली आहे.
मागच्या २४ तासात ७८ जणांचा मृत्यू झाला आहे.
दिल्लीतील करोना स्थिती नियंत्रणात ठेवण्यासाठी मुख्यमंत्री अरविंद केजरीवाल यांनी सहाव्यांदा लॉकडाउन वाढवला आहे.
आता ७ जूनपर्यंत लॉकडाउन असणार आहे.
देशात करोना लशींचा तुटवडा जाणवत असल्याने लसीकरण मोहीम मंदावली आहे.
त्यामुळे विरोधकांनी केंद्र सरकारवर निशाणा साधला आहे.
यासाठी करोना लशींची अतिरिक्त माहिती केंद्र सरकारकडून राज्य आणि केंद्रशासित प्रदेशांना दिली जात आहे.
येत्या जून महिन्यात १२ कोटी लस उपलब्ध असतील असं केंद्रीय आरोग्य मंत्रालयाने जाहीर केलं आहे.
आता सिरम इन्स्टिट्युटने केंद्र सरकारला जून १० कोटी लस देणार असल्याचं सांगितलं आहे.
याबाबतचं पत्र सिरम इन्स्टिट्युटने गृहमंत्री अमित शाह यांना दिलं आहे.
“आम्ही तुम्हाला सांगू इच्छितो की, जून महिन्यात आम्ही १० कोटी कोविशिल्ड व्हॅक्सिनची निर्मिती करत पुरवठा करणार आहोत.
मे महिन्यात ६.५ कोटी डोसची निर्मिती केली होती आणि पुरवठा केला होता.
देशातील मागणी पाहता आम्ही लशींचं उत्पादन वाढवलं आहे.
सिरम इन्स्टिट्युट देशातील नागरिकांची काळजी घेण्यास कटीबद्ध आहे.
आमची संपूर्ण टीम सरकारच्या खांद्याला खांदा लावून करोनाविरुद्ध लढण्यास मैदानात उतरली आहे”,असं कंपनीच्या नियामक विभागाचे संचालक प्रकाश कुमार सिंह यांनी दिलेल्या पत्रात सांगितलं.
“आम्हाला विधायक कामासाठी केंद्र सरकारकडून पूर्ण पाठिंबा मिळत आहे.
येत्या काळात आम्ही उत्पादन वाढवण्यासाठी प्रयत्नशील आहोत”,असंही त्यांनी आपल्या पत्रात सांगितलं आहे.
पुण्यातील कोविशिल्ड व्हॅक्सिन निर्मिती कंपनीत दिवसरात्र काम सुरु असल्याचं या पत्रात नमूद करण्यात आलं आहे.
देशातील करोना लशींची मागणी पूर्ण करण्यासाठी आम्ही प्रयत्नशील आहोत असंही त्यात सांगण्यात आलं आहे.
यापूर्वी सिरमने जून महिन्यात ६.५ कोटी लशींची निर्मिती केली जाईल, असं सांगितलं होतं.
तसेच जुलैमध्ये ७ कोटी आणि ऑगस्ट आणि सप्टेंबरमध्ये १० कोटी लशींची निर्मिती केली जाईल असं सांगितलं होतं.
करोनानं संपूर्ण जगाला आपल्या विळख्यात घेतल्यानंतर आता करोना विषाणूची निर्मिती कशी झाली याबाबत तर्कवितर्क लढवले जात आहेत.
त्यात ब्रिटनचे प्रोफेसर अँगल डल्गलिश आणि नॉर्वेचे शास्त्रज्ञ डॉ. बिर्गर यांनी करोना विषाणूची निर्मिती चीनच्या वुहान लॅबमध्येच झाली असल्याचा दावा केला.
यासाठी त्यांनी करोना विषाणूचा सखोल अभ्यास केला.
या अभ्यासात धक्कादायक गोष्टींचा उलगडा झाल्याचा दावा त्यांनी आपल्या अहवालात केला आहे.
करोना विषाणू तयार केल्यानंतर आपलं काळं कृत्य लपवण्यासाठी चीननं रेट्रो इंजिनियरिंगचा वापर केला.
तसेच हा विषाणू मानवनिर्मित नसून वटवाघुळातून पसरल्याचं भासवलं.
मात्र मानवी हस्तक्षेपाशिवाय विषाणू तयार होऊच शकत नाही असा दावा त्यांनी केला.
चीनकडे यापूर्वीही अनेकदा संशयाच्या नजरेनं पाहिलं गेलं आहे.
करोना विषाणूचे कोणतेही नैसर्गिक गुणधर्म नाहीत.
त्यामुळे हा पूर्णत: मानवनिर्मित असल्याचा दावा त्यांनी केला आहे.
तसेच ‘गेन ऑफ फंक्शन’या प्रकल्पात याची निर्मिती केली गेली आहे.
चीनने गुहेतील वटवाघुळामधून करोनाचा बॅकबोन घेतले आणि त्यावर स्पाईक टाकत त्या विषाणूला अधिक घातक केलं.
त्यामुळे त्या विषाणूत मानवी हस्तक्षेप असल्याचे काही गुणधर्म आढळून आले असल्याने तो लॅबमध्येच तयार केल्याचा दावा त्यांनी केला आहे.
करोना व्हॅक्सिन निर्मितीसाठी अभ्यास करताना हा खुलासा झाला.
याबाबतचं वृत्त डेली मेलनं दिलं आहे.
वुहान लॅबमधील माहिती जाणीवपूर्वक लपवली गेली आणि नंतर नष्ट करण्याचा प्रयत्न करण्यात आला.
तसेच ज्या शास्त्रज्ञांनी यावर आवाज उचलला त्यांना एकतर गप्प केलं गेलं किंवा त्यांना गायब केलं.
संशोधनाचे निष्कर्ष प्रकाशित करायचे तेव्हा अनेक वैज्ञानिक जर्नलने नकार दिला.
त्यामुळे चीनचं पितळ उघडं पडलं नाही असंही त्यांनी पुढे सांगितलं.
जागतिक आरोग्य संघटनेच्या टीमनं जानेवारी महिन्यात वुहानचा दौरा केला होता.
तेव्हा त्या टीमने करोनाची निर्मिती नैसर्गिकरित्या झाल्याचा दावा केला होता.
उत्तर प्रदेश सरकारने लॉकडाउन हटवण्यास सुरुवात केली असून १ जूनपासून ६०० पैकी कमी अॅक्टिव्ह रुग्णसंख्या असणाऱ्या जिल्ह्यांमधील निर्बंध शिथील करण्याचा निर्णय घेतला आहे.
लखनऊ, नोएडा, गाजियाबादसारखी मोठी शहरं असणारे जिल्हे जिथे अॅक्टिव्ह रुग्णसंख्या जास्त आहे तिथे निर्बंध कायम ठेवण्याचा निर्णय योगी सरकारने घेतला आहे.
उत्तर प्रदेश सरकारने दिलेल्या माहितीनुसार, ६०० पेक्षा कमी अॅक्टिव्ह रुग्ण कमी असणाऱ्या जिल्ह्यांमध्ये सोमवारी ते शुक्रवार बाजारपेठा सकाळी ७ ते सायंकाळी सात वाजेपर्यंत सुरु राहतील.
वीकेण्ड कर्फ्यू मात्र कायम ठेवण्याचा निर्णय घेण्यात आला आहे.
वीकेण्डला शहर आणि ग्रामीण भागातील बाजारपेठा सॅनिटाइज करण्यात येतील.
राज्य सरकारडून पसिद्ध करण्यात आलेल्या परिपत्रकानुसार, सर्व दुकान मालक, कर्मचारी आणि ग्राहकांनी सोशल डिस्टन्सिंग, मास्क या नियमांचं पालन करणं अनिवार्य आहे.
नियमांचं उल्लंघन करणाऱ्यांवर कारवाई केली जाईल.
भाजी मार्केट सुरु करण्यास परवानगी देण्यात आली असली तरी गर्दीची ठिकाणं प्रशासन मोकळ्या जागेत हलवणार आहे.
पहिल्या फळीत काम कऱणारे सरकारी विभाग पूर्ण क्षमतेने सुरु राहणार आहेत, तर इतर विभाग ५० टक्के कर्मचारी क्षमतेने सुरु राहतील.
खासगी कार्यालयं आणि औद्योगिक कारखान्यांना करोनाच्या नियमांचं पालन करत कामकाज सुरु करण्याची परवानगी देण्यात आली आहे.
खासगी आस्थापनांना कर्मचाऱ्यांना घरुन काम करण्यास प्रोत्साहित करण्यास सांगितलं आहे.
शाळा, कॉलेज तसंच इतर संस्था बंदच राहणार आहे.
प्रशासकीय कामांसाठी ही कार्यालयं सुरु केली जाऊ शकतात असं आदेशात स्पष्ट करण्यात आलं आहे.
करोना संकटात कुंभमेळ्याचं आयोजन करण्यावरुन टीका होत असताना एका वरिष्ठ पोलीस अधिकाऱ्याने कुंभमेळ्याला ‘सुपर स्प्रेडर’म्हणणं चुकीचं असल्याचं म्हटलं आहे.
१ जानेवारीपासून ते कुंभमेळा संपेपर्यंत हरिद्धारमध्ये करण्यात आलेल्या एकूण आरटीपीसीआर चाचण्यांपैकी फक्त ०.२ टक्के पॉझिटिव्ह आल्या असल्याची माहिती त्यांनी दिली.
तसंच कुंभमेळ्यासाठी तैनात पोलीस कर्मचाऱ्यांपैकी फक्त ०.५ टक्के पोलीस कर्मचाऱ्यांना करोना झाल्याचं त्यांनी पीटीआयशी बोलताना सांगितलं आहे.
कुंभमेळ्याची जबाबदारी असणारे पोलीस महानिरीक्षक संजय गुंजयाल यांनी सांगितलं आहे की, “१ एप्रिल रोजी जेव्हा कार्यक्रमाला सुरुवात झाली तेव्हा महाराष्ट्र, हरियाणासारख्या राज्यात करोनाची दुसरी लाट आल्याने रुग्णसंख्या वाढत होती”.
“जर आपण हरिद्वार जिल्ह्याचा १ जानेवारी ते ३० एप्रिलला कुंभमेळा संपेपर्यंतचा कोविड डेटा नीट पाहिला तर करोना संकटात कुंभमेळा सुपर स्प्रेडर ठरल्याचं दर्शवण्याचा प्रयत्न चुकीचा असल्याचं लक्षात येतं,”असं संजय गुंजयाल यांनी म्हटलं आहे.
कुंभमेळ्यात संजय गुंजयाल यांच्यावर हरिद्धार आणि आसपासच्या परिसरातील सुरक्षेची जबाबदारी होती.
हरिद्धारमध्ये १ जानेवारी ते ३० एप्रिलदरम्यान एकूण ८ लाख ९१ हजार आरटीपीसीआर चाचण्या करण्यात आल्या होत्या.
यामधील १९५४ चाचण्या (०.२ टक्के) पॉझिटिव्ह आल्याची माहिती त्यांनी दिली आहे.
कुंभमेळ्याला ‘सुपर स्प्रेडर’का म्हणू शकत नाही याचं अजून एक स्पष्टीकरण देताना ते म्हणाले की, “कुंभमेळ्यासाठी १६ हजार पोलिसांना तैनात करण्यात आलं होतं.
३० एप्रिलपर्यंत यामधील फक्त ८८ म्हणजेच ०.५ टक्के पोलीस कर्मचाऱ्यांना करोनाची लागण झाली”.
सुरक्षेसाठी तैनात कर्मचारी थेट संपर्कात येत असतानाही करोनाची लागण होण्याचं प्रमाण कमी असल्याकडे त्यांनी लक्ष वेधलं.
पुढे बोलताना त्यांनी १ एप्रिल ते ३० एप्रिलदरम्यान ५५ लाख ५५ हजार ८९३ कर्मचाऱ्यांचे स्वॅब घेतले होते, यामधील १७ हजार ३३३ पॉझिटिव्ह आले होते अशी माहिती दिली.
कुंभमेळ्याला देशभरातून लाखोंच्या संख्येने लोकांनी गर्दी केल्याने मोदी सरकावर जोरदार टीका करण्यात आली होती.
आंतरराष्ट्रीय स्तरावर कुंभमेळ्याची दखल घेण्यात आली होती.
१७ एप्रिल रोजी मोदींनी प्रतिकात्मक पद्धतीने कार्यक्रम पार पडण्याचं आवाहन केलं होतं.
करोनावर उपचार घेण्यासाठी कोविड रुग्णालयात गेलेल्या रुग्णांचे मोबाईल, सोन्याचे दागिने आणि इतर मौल्यवान वस्तू चोरीला जात असल्याचे प्रकार सातत्यानं घडत असल्यानं कोण चोरी करत असेल, असा प्रश्न निर्माण झाला होता.
या प्रश्नांचा शोध घेण्यासाठी कोविड रुग्णालयात लावण्यात आलेल्या सीसीटीव्ही फुटेजची तपासणी करण्यात आली अन् कोण चोरी करतंय याचं उत्तर मिळालं.
पुणे महानगरपालिकेनं बाणेर परिसरात उभारलेल्या कोविड रुग्णालयामध्ये हे सगळं घडलं.
उपचार घेणार्‍या अनेक रुग्णांचे मागील काही दिवसात पैसे, मोबाईल आणि सोन्याची दागिने चोरी झाल्याच्या घटना घडल्या.
रुग्णालयातील सीसीटीव्हीच्या माध्यमातून शोध घेतला असता साफसफाई करणारी एक महिला कर्मचारी चोरी करीत असल्याचे दिसून आले आहे.
या कामात तिला एकजण साथ द्यायचा, त्यालाही अटक करण्यात आली आहे.
कोविड रुग्णालयात या विषयावरून चर्चा सुरू झाली.
महिला आरोपी शारदा अनिल अंबिलढगे (वय ३६, रा. थेरगाव) आणि अनिल तुकाराम संगमे (वय ३५, रा. रहाटणी) असे दोन्ही आरोपींची नावं आहेत.
पोलिसानी दिलेल्या माहितीनुसार, बाणेर परिसरात पुणे महानगरपालिकेने कोविड रुग्णालय ऑक्टोबर २०२० मध्ये उभारल्यानंतर एका संस्थेला चालविण्यास दिले.
त्या रूग्णालयात ३०० हून अधिक रुग्णांवर उपचार केले जातात.
हे रुग्णालय कोविड रुग्णां करिता असल्याने रुग्णांशिवाय इतरांना आतमध्ये प्रवेश नाही.
दरम्यान, ऑक्टोबर ते आजअखेर येथे रूग्णालयात उपचार घेणार्‍या रुग्णांचे पैसे आणि मोबाईल चोरीला गेल्याच्या घटना घडल्या.
त्याबाबत रुग्णालय प्रशासनाकडे तक्रारी देखील आल्या होत्या.
तक्रारींनंतर आतमधील सीसीटीव्ही फुटेज तपासण्यात आलं.
यात रुग्णाच्या बेडजवळ साफसफाई करताना शारदा अंबिलढगे ही चोरी करताना सीसीटीव्हीमध्ये आढळून आली.
त्यानंतर तिची चौकशी करण्यात आली.
तिच्यासह साथ देणाऱ्या अनिल संगमे यालाही अटक करण्यात आली आहे.
त्या दोघांची सध्या चौकशी सुरू असून, १ लाख ३० हजार रुपयांचा मुद्देमाल आणि ऐवज चोरल्याची कबुली त्यांनी दिली आहे.
महाराष्ट्रात लॉकडाउन वाढवण्यासंबंधी आज अधिकृत घोषणा होण्याची शक्यता आहे.
राज्याचे आरोग्यमंत्री राजेश टोपे यांनी लॉकडाउन वाढवणार असून निर्बंध थोड्या प्रमाणात शिथील केली जातील असं सांगितलं होतं.
मुख्यमंत्री यासंबंधी अधिकृत माहिती देतील असंही त्यांनी स्पष्ट केलं होतं.
दरम्यान मुख्यमंत्री उद्धव ठाकरे आज रात्री ८ .३० वाजता राज्यातील जनतेसोबत संवाद साधणार असून यावेळी अधिकृत घोषणा होण्याची शक्यता आहे.
लॉकडाउन वाढणार असला तरी तो किती दिवसांसाठी वाढणार आहे याबाबत स्पष्टता नाही.
महाराष्ट्रात लॉकडाउन टप्प्याटप्प्याने शिथील केला जाणार असल्याचं बोललं जात आहे.
तसंच नेमके कोणते निर्बंध शिथील केले जाणार आहेत याबद्दल लोकांमध्ये उत्सुकता आहे.
काळी बुरशी तसंच तिसऱ्या लाटेचा धोका या पार्श्वभूमीवर ठाकरे सरकारने काय निर्णय घेतला आहे हे उद्धव ठाकरेंच्या भाषणानंतरच स्पष्ट होईल.
करोनाची साखळी तोडण्यासाठी ५ एप्रिलपासून जीवनावश्यक वस्तू वगळता अन्य दुकानं बंद आहेत.
१४ एप्रिलच्या रात्रीपासून राज्यात टाळेबंदी लागू करण्यात आली.
दैनंदिन रुग्णसंख्या कमी होऊ लागल्याने लॉकडाउन उठवण्याची मागणी होत आहे.
व्यापाऱ्यांनी १ जूनपासून दुकाने उघडण्याचा इशारा दिला आहे.
मात्र, सरकार कोणताही धोका पत्करण्यास तयार नाही.
आरोग्य विभागाने मंत्रिमंडळ बैठकीत राज्यातील करोनास्थितीवर सादरीकरण करताना, २१ जिल्ह्यांतील रुग्णवाढ राज्याच्या सरासरीपेक्षा अधिक असून, १०-१५ जिल्ह्यांत रुग्णवाढीचे प्रमाण जास्त असल्याचे निदर्शनास आणलं.
२१ जिल्ह्यांत फैलाव कायम असून, म्युकरमायकोसिसच्या संकटाचा धोका लक्षात घेऊन लॉकडाउनमध्ये १५ दिवस वाढ करण्याबाबत गुरुवारी राज्य मंत्रिमंडळाच्या बैठकीत सहमती दर्शवण्यात आली.
काही निर्बंध टप्प्याटप्प्याने शिथिल करण्यात येणार असून, दुकानांच्या वेळा वाढविण्यासह अन्य काही सवलती देण्याचा प्रस्ताव आहे.
उपनगरी रेल्वे प्रवासावरील निर्बंध मात्र कायम राहतील.
मुंबईतील उपनगरीय रेल्वे सेवेतून सर्वसामान्य प्रवाशांना आणखी महिनाभर तरी प्रवास करण्यास परवानगी दिली जाण्याची शक्यता नाही.
सध्या अत्यावश्यक सेवेतील कर्मचाऱ्यांनाच प्रवासास मुभा आहे.
यात आणखी कोणत्या घटकांना परवानगी दिली जाणार नाही.
रेल्वे परवानगीबाबत १५ जूनपर्यंत तरी विचार होणार नाही, असे संकेत मिळत आहेत.
देशात करोनाच्या दुसऱ्या लाटेचा जोर ओसरू लागल्यानंतर लॉकडाउन शिथील करण्याची मागणी जोर धरू लागली.
केंद्र सरकारने लॉकडाउनचा निर्णय राज्य सरकारांच्या हाती सोपवला आहे.
त्यामुळे राज्यात पाठीपुढे लॉकडाउनच्या तारखा जाहीर करण्यात आल्या.
काही राज्यांनी करोनास्थिती आटोक्यात राहावी यासाठी लॉकडाउनचा अवधी वाढवला.
तर काही राज्यांनी १ जूननंतर काही नियमांमध्ये सूट देण्याची घोषणा केली आहे.
हरयाणा सरकारने करोना स्थितीचा अंदाज घेतल्यानंतर ७ जूनपर्यंत लॉकडाउन वाढवण्याचा निर्णय घेतला आहे.
तसेच राज्यात दुकानं सकाळी ९ ते दुपारी ३ वाजेपर्यंत खुली ठेवण्याची परवानगी दिली आहे.
मात्र यासाठी दुकानदारांना सम-विषम फॉर्म्युलाचं पालन करावं लागणार आहे.
हरयाणात मागच्या २४ तासात दोन हजाराहून कमी करोना रुग्णांची नोंद झाली आहे.
रुग्ण कमी होत असले तरी यापैकी सर्वाधिक रुग्ण हिसारमध्ये आढळून आले आहेत.
राज्यात रुग्णवाढीचा दर हा ३.८८ टक्के आहे.
दुसऱ्या लाटेच्या सुरुवातीला रुग्णवाढीचा दर हा १४.७९ टक्के इतका होता.
हरयाणात करोनानंतर ब्लॅक फंगसने डोकं वर काढलं आहे.
राज्यात आतापर्यंत एकूण ६८८ ब्लॅक फंगसचे सक्रिय रुग्ण आहेत.
आतापर्यंत आढळून आलेल्या एकूण ८१० ब्लॅक फंगस रुग्णांपैकी ५५ जणांचा मृत्यू झाला आहे.
देशात करोनाची दुसरी लाट ओसरत असल्याचं चित्र आहे.
मात्र करोनाचा फैलाव पुन्हा वेगाने पसरू नये यासाठी उपाययोजना करणं गरजेचं आहे.
करोनाचा फैलाव रोखण्यासाठी लसीकरण हे सर्वात मोठं हत्यार आहे.
मात्र गेल्या काही दिवसात लशींच्या तुटवड्यामुळे लसीकरणाचा वेग मंदावला आहे.
त्यामुळे विरोधकांनी केंद्र सरकारवर टीकेची झोड उठवली आहे.
त्यामुळे सरकारकडून लसीकरणाबाबत दररोज माहिती दिली जात आहे.
जून महिन्यात १२ कोटी लशींचे डोस उपलब्ध केले जातील, अशी माहिती केंद्रीय आरोग्य मंत्रालयाने दिली आहे.
देशात तिसऱ्या टप्प्यातील लसीकरण मोहीम १ मे पासून सुरु झाली आहे.
शुक्रवारपर्यंत देशात २०.८६ कोटी करोना लशींचे डोस दिले गेले आहेत.
राज्य आणि केंद्रशासित प्रदेशात अजूनही १.८२ कोटी लशींचे डोस उपलब्ध असल्याची माहिती केंद्रीय आरोग्य मंत्रालयाने दिली होती.
तसेच पुढच्या तीन दिवसात ४ लाखांहून अधिक डोस मिळतील असं सांगण्यात आलं आहे.
केंद्राने जाहीर केलेल्या धोरणानुसार प्रत्येक महिन्यात ५० टक्के लशी केंद्र सरकारकडून खरेदी केल्या जातात.
या लशी राज्यांना विनामुल्य पुरवल्या जातात.
उर्वरित ५० टक्के लशी राज्य सरकार आणि खासगी रुग्णालयांना खरेदी करण्याची परवानगी देण्यात आली आहे.
या धोरणानुसार केंद्र सरकारने राज्य सरकार आणि खासगी रुग्णालयांना आगाऊ माहिती दिली आहे.
झारखंड आणि छत्तीसगड या राज्यांव्यतिरिक्त तामिळनाडू, जम्मू काश्मीर आणि मध्य प्रदेशात लस वाया घालवण्याचं प्रमाण अधिक आहे.
तामिळनाडूत १५.५ टक्के, जम्मू काश्मीरमध्ये १०.८ टक्के आणि मध्य प्रदेशमध्ये १०.७ टक्के इतक्या लशी वाया गेल्या आहेत.
एकूण देशाचा विचार केला तर आतापर्यंत देशात ६.३ टक्के लशी वाया गेल्या आहेत.
केंद्रीय आरोग्य मंत्रालयाने ही आकडेवारी दिली होती.
लसीकरणाच्या १३४ व्या दिवशी म्हणजेत शनिवारी २८ लाख ९ हजार ४३६ जणांचं लसीकरण केलं गेलं आहे.
देशात कोव्हॅक्सिन, कोविशील्ड आणि स्पुटनिक व्ही या लशी उपलब्ध आहेत.
काही खासगी रुग्णालयं लक्झरी हॉटेल्ससोबत हातमिळवणी करत करोना लसीकरणाचं पॅकेज देत असून हे नियमांचं उल्लंघन असून त्यांच्याविरोधात कायदेशीर कारवाई करण्यात येईल असा इशारा केंद्र सरकारने दिला आहे.
आरोग्य मंत्रालयाने राज्य आणि केंद्रशासित प्रदेशांना पत्र लिहून अधिकाऱ्यांना राष्ट्रीय करोना लसीकरण मोहीम राबवताना नियमांचं योग्य पालन होत असल्याची खातरजमा करण्यास सांगितलं आहे.
नियामांनुसार लसीकरण सरकारी किंवा खासगी केंद्र, कामाच्या ठिकाणी, सामाजिक केंद्र, पंचायत भवन, शाळा, कॉलेज, वृद्धाश्रम अशा ठिकाणी केलं जाऊ शकतं.
तसंच ज्येष्ठ नागरिक आणि अपंगांसाठी घराजवळ सोसायटींकडून लसीकरणाचं नियोजन केलं जाऊ शकतं.
यांच्याव्यतिरिक्त इतर ठिकाणी लसीकरणाचं नियोजन करणं बेकायदेशीर असून त्यांच्याविरोधात कायदेशीर कारवाई केली जाईल असा इशारा आरोग्य मंत्रालयाने दिला आहे.
हॉटेल्सकडून कोविड लसीकरण पॅकेज दिलं जात असून यामध्ये राहण्याची सुविधा, ब्रेकफास्ट, डिनर, वायफाय याशिवाय विनंतीनुसार तज्ञ डॉक्टरांकडून लसीकरण अशी ऑफर दिली जात आहे.
दिल्लीचे उपमुख्यमंत्री मनिष सिसोदिया यांनी लसींचा तुटवडा असल्याने राज्यांनी १८ ते ४४ वयोगटातील लसीकरण थांबवलेलं असून केंद्राकडे स्टॉक नसताना खासगी रुग्णालयांना हे डोस कसे मिळत आहेत अशी विचारणा केली होती.
“दिल्ली सरकार सर्व तरुणांचं मोफत लसीकरण करण्यास इच्छुक असताना जर यासाठी लसींचे डोंस उपलब्ध नसताना खासगी रुग्णायांमध्ये ते कसं काय उपलब्ध होतात?,”असा सवाल मनिष सिसोदिया यांनी विचारला होता.
हॉटेल्सकडून यासाठी एक हजार रुपये घेतले जातात असल्याकडे त्यांनी लक्ष वेधलं होतं.
करोनाच्या पहिल्या लाटेमुळे कोलमडून गेलेलं जनजीवन पूर्वपदावर येत असतानाच दुसऱ्या लाटेनं धडक दिली.
करोनाच्या नव्या स्ट्रेनमुळे रुग्णसंख्येचा विस्फोट झाला.
करोना रुग्णसंख्येचा एका दिवसातील जागतिक विक्रमांची दुर्दैवी नोंद भारतात झाली.
मार्च आणि एप्रिलमध्ये मृत्यूचं तांडवच बघायला मिळालं.
रुग्णालयांबाहेर रुग्णांच्या, मेडिकल बाहेर रेमडेसिवीरसाठी, तर स्मशानभूमींबाहेर अंत्यसंस्कारासाठी…असं ह्रदयाची कालवाकालव करणारी अभूतपूर्व परिस्थिती दिसली.
केंद्रीय आरोग्य मंत्रालयाकडून देशातील दररोजची आकडेवारी जाहीर करण्यात येते.
गेल्या २४ तासांतील करोना परिस्थितीबद्दलचे आकडे मंत्रालयाने प्रसिद्ध केले असून, दिलासादायक चित्र दिसत आहे.
२४ तासांत देशात एक लाख ६५ हजार ५५३ नवीन रुग्णांची नोंद झाली आहे.
तर दोन लाख ७६ हजार ३०९ रुग्ण करोनावर मात करून घरी परतले आहेत.
देशभरात उपचार घेत असलेल्या रुग्णांच्या संख्येतही मोठी घट झाली आहे.
सध्या देशात २१ लाख १४ हजार ५०८ रुग्ण उपचार घेत आहेत.
२४ तासांत आढळून आलेले रुग्णसंख्या ही ४६ दिवसांनंतरची सर्वात कमी रुग्णसंख्या आहे.
म्हणजेच सहा आठवड्यानंतर देशात कमी रुग्णसंख्येची नोंद झाली आहे.
करोना रुग्णवाढीबरोबरच देशातील मृतांची वाढत्या संख्येनं काळजी वाढवली होती.
काही आठवडे देशात दिवसाला साडेतीन ते चार हजारांच्या सरासरीने मृत्यू झाले.
त्यामुळे आरोग्य यंत्रणेची झोपच उडाली होती.
मात्र, आता हळूहळू रुग्णसंख्येतही घट होताना दिसत आहे.
देशात गेल्या २४ तासांत तीन ४६० रुग्णांचा मृत्यू झाल्यांची नोंद झाली आहे.
मात्र, मृत्यूंचा हा आकडा अजूनही चिंताजनकच आहे.
केंद्राकडून राज्यांना होणारा विषाणूरोधक रेमडेसिविर या औषधाचा पुरवठा आता केंद्राने थांबवला आहे.
“राज्यांकडे पुरेसा साठा असल्याने आता केंद्राकडून पुरवठ्याची गरज नाही.
आता देशातही रेमडेसिविरचा पुरेसा साठा आहे.
मागणीपेक्षा पुरवठा जास्त अशी परिस्थिती निर्माण झाल्याने आम्ही राज्यांना रेमडेसिविरचा पुरवठा थांबवत आहोत,”असं त्यांनी सांगितलं.
या काळात मोठ्या संख्येने रुग्णांचा करोनामुळे मृत्यू देखील ओढवला.
यामुळे देशात असंख्य मुलं अनाथ झाल्याचं पाहायला मिळत आहे.
ज्या मुलांचे दोन्ही पालक करोनामुळे मृत्यूमुखी पडले आहेत, अशा मुलांच्या भरण-पोषणाची आणि त्यांच्या भवितव्याची मोठी समस्या निर्माण झाली आहे.
या पार्श्वभूमीवर केंद्र सरकारने मोठा निर्णय घेतला आहे.
या मुलांच्या शिक्षणाची आणि त्यांच्या भवितव्याची सोय व्हावी, म्हणून आता थेट केंद्र सरकारकडून आर्थिक सहाय्य दिलं जाणार आहे.
त्याशिवाय, या मुलांच्या शिक्षणाची देखील सोय या निधीमधून लावली जाणार आहे.
केंद्र सरकारच्या या निर्णयाचा मोठा फायदा अशा मुलांना होणार आहे.
करोनामुळे आपल्या आई-वडिलांना गमावलेल्या मुलांना पीएम केअर फॉर चिल्ड्रेन या योजनेअंतर्गत आर्थिक मदत केली जाणार आहे.
त्यासोबतच त्यांनी वयाची २३ वर्षे पूर्ण केल्यानंतर त्यांना १० लाख रुपयांची रक्कम दिली जाईल.
त्यांच्या भवितव्यासाठी ही रक्कम त्यांना मोठा हातभार लावणारी ठरेल.
त्यामुळे या मुलांना शिक्षण मोफत मिळणार आहे.
त्यासोबतच, उच्च शिक्षणासाठी या मुलांना शिक्षण कर्जाची सुविधा उपलब्ध करून देण्यात येईल.
या कर्जाचं व्याज हे पीएम केअर फंडातून चुकवलं जाईल.
त्यामुळे विद्यार्थ्यांना खऱ्या अर्थाने शून्य टक्के व्याजदराने हे शिक्षण कर्ज उपलब्ध होईल.
शिक्षण आणि आर्थिक मदतीसोबतच आयुषमान भारत योजनेअंतर्गत या मुलांचा ५ लाख रुपयांचा आरोग्य विमा देखील काढला जाईल.
१८ वर्षांपर्यंत या मुलांना या विम्याचं संरक्षण राहील.
या विम्याचे हफ्ते केंद्र सरकारकडून भरले जातील.
गेल्या काही दिवसांपासून महाराष्ट्रात देखील अशाच प्रकारे दोन्ही पालक गमावलेल्या मुलांसाठी अशा प्रकारे आर्थिक मदत देता येईल का, यावर सरकारी पातळीवर चर्चा सुरू आहे.
भारताला करोनाच्या दुसऱ्या लाटेचा जबरदस्त तडाखा बसला असून या काळात मोठ्या संख्येने रुग्णवाढ आणि मृत्यू झाल्याचं दिसून येत आहे.
देशाच्या वेगवेगळ्या राज्यात करोनाची वेगवेगळी परिस्थिती पाहायला मिळत आहे.
सर्व राज्य सरकारे आणि स्थानिक आरोग्य प्रशासन आपापल्या परीने करोनाच्या परिस्थितीशी दोन हात करताना दिसत आहेत.
पण मेघालयमध्ये मात्र परिस्थिती वेगळी दिसत आहे.
मेघालयमधील करोनाच्या परिस्थितीसमोर तिथलं सरकार हतबल झाल्याचं सूचित करणारं विधान नुकतंच मेघालयचे आरोग्यमंत्री अलेक्झांडर लालू हेक यांनी केलं आहे.
“मनुष्यप्राणी स्वत:ला वाचवू शकणार नाही.
आता आपल्याला देवाच्या मदतीची, त्याच्या आशीर्वादाची गरज आहे, देवाशिवाय आपण कुणीच नाही”,असं विधान आरोग्यमंत्री अलेक्झांड हेक यांनी केलं आहे.
इतकंच नाही, तर त्यांनी येत्या ३० मे रोजी दुपारी १२ वाजता सर्वांना आपापल्या घरी आपापल्या ईश्वराची प्रार्थना करण्याचं आवाहन देखील केलं आहे.
मेघालय सरकारनं त्यासंदर्भात परिपत्रकच काढलं आहे!करोनाचा वाढता प्रादुर्भाव देशभरात जाणवतो आहे.
देशातले सध्याचे आकडे चिंतेमध्ये वाढ करणारेच आहेत.
गेल्या २४ तासांत देशभरात १ लाख ७३ हजार नवे करोनाबाधित रुग्ण सापडले आहेत.
तर दुसरीकडे ३ हडार ६१७ रुग्णांचा मृत्यू झाला आहे.
या पार्श्वभूमीवर देशातील आरोग्य यंत्रणा करोनाला पराभूत करण्यासाठी प्रयत्नांची पराकाष्ठा करत आहे.
दरम्यान, मेघालयमध्ये करोनाची परिस्थिती बिघडत असताना मेघालय सरकारने त्यावर अजब उपाय शोधून काढला आहे.
येत्या ३० मे रोजी मेघालयमध्ये दुपारी १२ वाजता सर्व धर्मीयांना आपापल्या घरी करोनापासून मनुष्यप्राण्याचं रक्षण करण्यासाठी ईश्वराची प्रार्थना करण्यास सांगण्यात आलं आहे.
त्याविषयीचं परिपत्रकच मेघालय सरकारने काढलं आहे.
मेघालयचे आरोग्यमंत्री अलेक्झांडर लालू हेक यांनी ही कल्पना मांडली असून त्याला मेघालयमधील भाजपा सरकारची आणि मुख्यमंत्री कॉनरेड संगमा यांची देखील परवानगी मिळाली आहे.
आपल्या कल्पनेविषयी देखील आरोग्यमंत्र्यांनी स्पष्ट भूमिका मांडली आहे.
आरोग्यमंत्री हेक म्हणतात, “मनुष्यप्राणी स्वत:हून आपलं संरक्षण करू शकत नाही.
आता आपल्याला देवाच्या मदतीची आणि त्याच्या कृपेची आवश्यकता आहे.
देवाशिवाय आपण काहीच नाही आहोत.
त्यामुळे आपण आता एक कुटुंब म्हणून या दिवशी (३० मे) वेळ काढून बरोबर दुपारी १२ वाजता आपापल्या घरी आपल्या कुटुंबीयांसमवेत आपल्या ईश्वराची प्रार्थना करायची आहे.
जगभरात या आजाराचा सामना करणाऱ्या सर्वांना फक्त पवित्र संरक्षणच वाचवू शकेल”.
ही संख्या गेल्या दोन महिन्यात वाढली असून १ एप्रिल रोजी मेघालयमध्ये फक्त ४९ अॅक्टिव्ह रुग्ण होते, तर एकूण बाधितांचा आकडा १४ हजार होता.
एकूण ३३ लाख लोकसंख्या असलेल्या मेघालयमध्ये करोनामुळे आजपर्यंत ५४४ मृत्यू झाले आहेत.
यातले २० मृत्यू शुक्रवारी झाले आहेत.
परदेशात शिक्षणासाठी जाणाऱ्या मात्र, लसीकरणामुळे देशातच अडकून पडलेल्या विद्यार्थ्यांना थेट लस देण्याचा निर्णय मुंबई महापालिकेनं घेतल्यानंतर पुणे महानगरपालिकेनंही या निर्णयाचं अनुकरणं केलं आहे.
पुण्याचे महापौर मुरलीधर मोहोळ यांनी याबाबतचा निर्णय घेण्यात आल्याची माहिती दिली.
त्याचबरोबर लसीकरण कोणत्या पद्धतीने आणि आठवड्यातील कोणत्या दिवशी केलं जाईल याबद्दलची माहिती ट्विट करून दिली आहे.
महापौर मुरलीधर मोहोळ यांनी ट्विट करून या निर्णयाची माहिती दिली.
“परदेशात शिक्षणासाठी जाणाऱ्या विद्यार्थ्यांसाठी लसीकरण ‘ड्राईव्ह’!शिक्षणासाठी परदेशात जाणाऱ्या विद्यार्थ्यांचे कोरोना लसीकरण करण्याचा निर्णय घेतला असून, विद्यार्थ्यांना परदेशात जाण्यासाठी कोणतीही अडचण निर्माण होऊ नये, यासाठी विद्यार्थ्यांच्या लसीकरणाला सुरुवात केली जाणार आहे.
पुणे महापालिकेच्या कमला नेहरू रुग्णालयातील लसीकरण केंद्रात आपण हा विशेष ड्राईव्ह राबवणत असून, नोंदणी न करता थेट ‘वॉक इन’पध्दतीने परदेशात जाणाऱ्या विद्यार्थ्यांचे लसीकरण केले जाणार आहे,”अशी माहिती मोहोळ यांनी दिली.
“या लसीकरणासाठी मंगळवार आणि बुधवार असे दोन दिवस राखीव ठेवण्यात आले असून, सकाळी १० ते ५ या वेळेत विद्यार्थी-विद्यार्थिनींना लस उपलब्ध होईल.
यासाठी लसीकरणावेळी विद्यार्थ्यांनी आवश्यक कागदपत्रे आणि प्रवेश निश्चित झाल्याचे पुरावे सादर करणे बंधनकारक असेल.
विद्यार्थ्यांची संख्या वाढली, तर हा ड्राईव्ह संपूर्ण आठवडाभर राबवण्याची आपली तयारी आहे.
त्यामुळे विद्यार्थ्यांनी एकदम गर्दी करु नये.
परदेशात शिक्षणासाठी जाणाऱ्या विद्यार्थ्यांची संख्या अधिक आहे.
त्यामुळे प्रवेश निश्चित होऊनही केवळ लसीकरणासाठी विद्यार्थ्यांसमोर अडचण निर्माण होऊ नये, या उद्देशाने आपण हा निर्णय घेतला आहे.
याचा विद्यार्थ्यांना फायदा घ्यावा आणि लसीकरणाची प्रक्रिया तातडीने पूर्ण करावी,”असं आवाहनही महापौर मोहोळ यांनी केले आहे.
लसीकरणासाठी मुंबई महापालिकेने नवीन सुधारित नियमावली जाहीर केली असून त्यानुसार परदेशात शिक्षणासाठी जाणाऱ्या विद्यार्थ्यांना आता लस दिली जाणार आहे.
पालिके च्या कस्तुरबा, राजावाडी, कूपर रुग्णालयात ही सुविधा उपलब्ध करून दिली जाणार आहे.
उच्च शिक्षणासाठी परदेशात जाणाऱ्या १८ ते ४४ वयोगटातील विद्यार्थ्यांना वैध पुरावा दाखवून सोमवार, मंगळवार, बुधवार या तीन दिवशी लस घेता येणार आहे.
करोनाची दुसरी लाट ओसरत असली तरी मागच्या दोन महिन्यात वाढती रुग्णसंख्या आणि अपुऱ्या वैद्यकीय उपकरणांमुळे मृतांचा आकडा नकोसे विक्रम प्रस्थापित करत होता.
तसेच ऑक्सिजन आणि रेमडेसिवीर इंजेक्शनी मागणीही वाढली होती.
त्यामुळे रेमडेसिवीर इंजेक्शनचा काळाबाजार वाढला होता.
पोलिसांनी अनेक ठिकाणी छापेमारी करत रेमडेसिवीर इंजेक्शन जप्त केले होते.
मात्र उत्पादन घटल्याने रेमडेसिवीर इंजेक्शन मिळणं कठीण झालं आहेत.
त्यामुळे केंद्र सरकार राज्यांना रेमडेसिवीर इंजेक्शनचा पुरवठा करत होती.
मात्र आता केंद्र सरकारने राज्यांना थेट कंपनीकडून इंजेक्शन खरेदी करावे असं स्पष्ट केलं आहे.
केंद्रीय रसायन आणि खत राज्यमंत्री मनसुख मंडाविया यांनी याबाबतची माहिती दिली आहे.
पंतप्रधान नरेंद्र मोदी यांच्या नेतृत्वामुळे हे शक्य झालं.
११ एप्रिल २०२१ रोजी दररोज ३३ हजार इंजेक्शनची निर्मिती होत होती.
आता हेच उत्पादन साडे तीन लाखांपर्यंत पोहोचलं आहे”,असं ट्वीट मनसुख मंडाविया यांनी केलं आहे.
रेमडेसिवीर इंजेक्शन तयार करणारे कारखाने २० होते.
त्यानंतर आता ही संख्या ६० वर पोहोचली आहे.
त्यामुळे मागणीपेक्षा जास्त पुरवठा होत आहे.
त्यामुळे केंद्र सरकारने राज्यांना रेमडेसिवीर इंजेक्शनचा पुरवठा बंद करण्याचा निर्णय घेतला आहे, अंसही त्यांनी सांगितलं.
तसेच नॅशनल फार्मास्युटिकल प्राइसिंग एजेंसी आणि सीडीएससीओला रेमडेसिवीरच्या उपलब्धेवर देखरेख ठेवण्याचे आदेश दिले आहेत.
देशातही दुसर्‍या लाटेचा प्रभाव हळूहळू कमी होत आहे.
सलग दुसर्‍या दिवशी देशात दोन लाखांहून कमी करोना रुग्ण आढळले.
गेल्या २४ तासात एकूण १.७३ लाख नवीन करोना रुग्ण आढळले आहेत.
गेल्या ४५ दिवसातील सर्वात कमी संख्या आहे.
डिस्चार्ज झालेल्या रुग्णांची संख्या सलग १६ व्या दिवशी बाधित रुग्णांपेक्षा जास्त आहे.
यासह, भारतात सध्या रिकवरी रेट ९० टक्क्यांपर्यंत पोहोचला आहे आणि तो वेगाने वाढण्याची अपेक्षा आहे.
देशात करोनाच्या दुसऱ्या लाटेने कहर केला.
दरम्यान करोनाची तिसरी लाट देखील येणार असल्याची शक्यता तज्ञांनी वर्तवली आहे.
त्यामुळे यापुर्वी देशात लसीकरण महत्वाचे आहे.
मात्र लशीच्या तुचवड्यामुळे लसीकरणाचा गोंधळ उडाला आहे.
लस नसल्यामुळे अनेक लसीकरण केंद्र बंद पडले आहेत.
या पार्श्वभूमीवर काँग्रेसने केंद्र सरकारवर टीका करत आंदोलनाचे हत्यार उपसले आहे.
आज काँग्रेस अध्यक्ष भाई जगताप यांच्या नेतृत्वात मुंबईत आंदोलन सुरू आहे.
या आंदोलनावर भाजपा आमदार अतुल भातखळकर यांनी टीका केली आहे.
अतुल भातखळकर म्हणाले, “काँग्रेस नेते भाई जगताप लशींच्या मुद्यावर आंदोलन करत आहेत.
सर्व बड्या रुग्णालयात लशी उपलब्ध आहेत, फक्त राज्य सरकारला मिळत नाहीत.
१ मे पासून राज्यांना लस खरेदीची मुभा असताना लस खरेदी का झाली नाही, याचे उत्तर त्यांनी द्यावे.
रुग्णालयाचा धंदा चालावा म्हणून ही दिरंगाई होतेय का?
”अतुल भातखळकर यांनी महसूल मंत्री बाळासाहेब थोरात यांच्यावर देखील निशाणा साधला.
“मंत्री बाळासाहेब थोरात आपल्या कारखान्यातील मजुरांच्या पगारातून लशीचे पैसे कापत आहेत.
पण केंद्राने लशी फुकट द्याव्या, अशी त्यांची मागणी आहे.
काँग्रेसचे तुच्छ चारित्र्य दाखवणारा हा प्रकार आहे.
काँग्रेसवाल्यांचा निलाजरेपणा पाहा”,असे ट्वीट भातखळकर यांनी केले आहे.
लस उपलब्ध होत नसल्याने मुंबई महापालिकेप्रमाणे नवी मुंबई महापालिकेनेही लस खरेदी करण्याचा निर्णय घेतला आहे.
यासाठी काढलेल्या जागतिक निविदांना मुदतवाढ देऊनही काहीही प्रतिसाद मिळाला नाही.
मुंबई पालिकेच्या निविदांना तरी काही कंपन्यांनी प्रतिसाद दिला आहे.
त्यामुळे लस खरेदी लांबणीवर पडण्याची शक्यता आहे.
पालिकेने दुसरी मुदतवाढ दिली आहे.
देशात आत्तापर्यंत तीन टक्के लसीकरण झाले असले तरी, करोना प्रतिबंधक लशींच्या २१६ कोटी मात्रा डिसेंबरपर्यंत दिल्या जातील, म्हणजेच १०८ कोटी नागरिकांचे लसीकरण पुढील सहा महिन्यांमध्ये पूर्ण केले जाईल, अशी ग्वाही केंद्रीयमंत्री प्रकाश जावडेकर यांनी शुक्रवारी दिली.
मोदी सरकारकडे लसीकरणाचे धोरण नसल्याची टीका काँग्रेसचे नेते राहुल गांधी यांनी पत्रकार परिषदेत केल्यानंतर त्यांना उत्तर देताना जावडेकर म्हणाले,‘‘लसीकरणाची खरोखरच चिंता असेल तर, काँग्रेसप्रणीत राज्यांमध्ये काय चालले आहे ते बघा.
१८ ते ४४ वयोगटासाठी केंद्राने लसमात्रांचा दिलेला कोटादेखील या राज्यांनी उचललेला नाही.
परराष्ट्रमंत्री एस जयशंकर यांनी शुक्रवारी अमेरिकन समकक्ष अँटनी ब्लिंकेन यांच्याशी विविध विषयांवर चर्चा केली आणि करोना काळात भारताची साथ दिल्यामुळे जो बिडेन प्रशासनाचे आभार मानले.
20 जानेवारी रोजी बिडेन अमेरिकेचे अध्यक्ष झाल्यानंतर अमेरिकेच्या अधिकृत दौर्‍यावर असलेले जयशंकर हे देशाचे पहिले कॅबिनेट मंत्री आहेत.
“करोनाच्या सुरवातीच्या काळात भारताने अमेरिकेला केलेली मदत अमेरीका नेहमी स्मरणात ठेवील.
आम्ही खात्री देतो की, या कठीण काळात आम्ही भारतासोबत उभे आहोत”,असे अँटनी ब्लिंकेन म्हणाले.
जयशंकर यांनी राज्य विभागात पत्रकारांशी बोलताना सांगितले की,“आम्ही बर्‍याच मुद्द्यांवर चर्चा केली.
मला वाटते की गेल्या काही वर्षांत दोन्ही देशांमधील संबंध खूप मजबूत आहेत आणि मला विश्वास आहे की भविष्यातही असेच राहतील.
कठीण काळात भारताची मदत केल्यामुळे जो बिडेन प्रशासन आणि अमेरिकेचे आभार मानतो”भारत आणि अमेरिका करोनाकाळात सोबत काम करत आहे.
या दरम्यान अनेक आवाहनांचा सामना आम्ही एकत्र करत असल्याचे ब्लिंकेन म्हणाले.
तसेच याव्यतिरिक्त, एस जयशंकर यांनी इंडो-पॅसिफिक आणि भारत आणि अमेरिकेमधील आरोग्य, डिजिटल, ज्ञान आणि अन्य क्षेत्रांमधील भागीदारीशी संबंधित मुद्द्यांविषयी आणि अमेरिकेतील भारताचे राजदूत तरनजितसिंग संधू आणि बिडेन प्रशासनाच्या वरिष्ठ अधिकाऱ्यांसमवेत विस्तृत चर्चा केली.
परराष्ट्रमंत्री एस जयशंकर यांनी मंगळवारी संयुक्त राष्ट्र संघाचे सरचिटणीस अँटोनियो गुतारेस यांची भेट घेतली.
यावेळी कोरोना साथीच्या आजारांमुळे निर्माण झालेल्या आव्हानांवर विस्तृत चर्चा केली.
बैठकीत जयशंकर यांनी जागतिक स्तरावर त्वरित व प्रभावी ‘जागतिक लस’उपाय शोधण्याची मोठी गरज असल्याचे अधोरेखित केली.
प्रचंड बहुमत मिळवत पंतप्रधान नरेंद्र मोदी यांच्या नेतृत्वाखाली दुसऱ्यांदा सत्तेत आलेल्या मोदी सरकारला दोन वर्ष पूर्ण झाली आहेत.
दुसऱ्यांदा सत्तेत आल्यानंतर सरकार सर्वात मोठ्या करोना आणि त्यानंतर उद्भवलेल्या आर्थिक संकटाचा सामना करत आहे.
यातच चीन सीमेवरही धुमश्चक्री बघायला मिळाली.
मोदी सरकारला दोन वर्ष झाल्याच्या निमित्ताने एबीपी व सी-व्होटर्सने सर्वेक्षण केलं.
यात सरकारच्या कामगिरीबद्दल लोकांची मतं जाणून घेण्यात आली.
या सर्वेक्षणाच्या निष्कर्षातून करोनाविरोधी लढाईसह चीन सीमावादापर्यंतच्या मुद्द्यावर जनतेनं नाराजी व्यक्त केली आहे.
तर लॉकडाउनच्या काळात मदत पोहोचली नाही, असं म्हणणाऱ्यांची टक्केवारीही जास्त आहे.
पंतप्रधान मोदी यांनी दुसऱ्या लाटेत केलेल्या प्रचारावरही लोकांनी नाराजी व्यक्त केली आहे.
मोदी सरकारला दोन वर्ष पूर्ण झाल्याच्या निमित्ताने या काळातील काही निर्णयांवर जनतेची मतं जाणून घेणारं सर्वेक्षण करण्यात आलं.
यात करोनाविरोधी लढाई, शेतकरी कायदे, सीएएवरून दिल्लीत झालेली दंगल, चीन सीमावाद या विषयांवर जनतेनं नाराजी व्यक्त केली आहे.
करोनाविरोधी लढाईच्या सरकारच्या धोरणावर ४४ टक्के शहरी आणि ४० टक्के ग्रामीण भागातील नागरिकांनी नाराजी व्यक्त केली आहे.
शेतकरी कायद्यांवरून २० टक्के शहरी आणि २५ ग्रामीण जनतेनं नाराजी व्यक्त केली.
दिल्ली सुधारित नागरिकत्व कायद्यावरून दंगल उसळली होती.
या घटनेबद्दलही नाराजीचा सूर उमटेला आहे.
७ टक्के शहरी, तर १० टक्के ग्रामीण भागातील लोकांनी यावर नाराज असल्याचं मत मांडलं आहे.
गेल्या वर्षी जूनमध्ये भारत-चीन सीमेवर रक्तरंजित संघर्ष उफाळून आला होता.
गेल्यावर्षी लॉकडाउन लागू करण्याच्या केंद्र सरकारचा निर्णय बरोबर होता, असं म्हणणाऱ्यांची संख्या जास्त आहे.
शहरातील ७६ टक्के, तर ग्रामीण भागातील ६५ टक्के लोकांनी हा निर्णय योग्य होता असं म्हटलं आहे.
त्याचबरोबर यावेळीही लॉकडाउन लागू करणं योग्य ठरेल, असं ५७ टक्के शहरी आणि ५२ टक्के ग्रामीण भागातील जनतेनं म्हटलं आहे.
दुसरीकडे सरकारकडून लॉकडाउन काळात करण्यात आलेली मदत मिळालीच नसल्याचं म्हणणाऱ्यांची संख्या मोठी आहे.
शहरातील ४९ टक्के, तर ग्रामीण भागातील ५४ टक्के नागरिकांनी आपल्याला मदत पोहोचली नसल्याचं मत व्यक्त केलं आहे.
त्याचबरोबर करोनाच्या दुसऱ्या लाटेत पंतप्रधान नरेंद्र मोदी यांनी घेतलेल्या प्रचारसभांवर लोकांनी नाराजी व्यक्त केली आहे.
या सर्वेक्षणात गेल्या वर्षभरात आपला राहणीमान सुधारलं की, घसरण झाली याबद्दलही विचारण्यात आलं.
त्यावर १७ टक्के लोकांनी सुधारलं असल्याचं म्हटलं, तर २८ टक्के लोकांनी पूर्वीसारखंच झाल्याचं मत व्यक्त केलं.
दिवसेंदिवस करोना रुग्णसंख्या घटत असून मृत्यूचे प्रमाणही कमी होत आहे.
शुक्रवारी एकूण १६  हजारांवर चाचण्या झाल्या.
त्यात  ३६५ नवे रुग्ण आढळले.
चाचण्यांच्या तुलनेत ही रुग्णसंख्या खूपच कमी आहे.
रुग्ण बरे होण्याचे प्रमाणही ९६.४२ वर गेले आहे.
शुक्रवारी जिल्’११ रुग्णांचा मृत्यू झाला.
यामध्ये ६ शहरातील, २ ग्रामीणचे तर ३ जिल्हय़ाबाहेरील आहेत.
त्यामुळे आतापर्यंत एकूण मृत्यूची संख्या ८ हजार ८६५ वर पोहोचली आहे.
याशिवाय दिवसभरात ३६५ नवे करोना रुग्ण आढळले.
यामध्ये २१६ शहरातील १४६ ग्रामीणचे तर ३ जिल्हय़ाबाहेरील आहेत.
१६ हजार १५१ नवीन चाचण्या झाल्या.
यामध्ये ११ हजार ६२९ शहरातील तर ४ हजार ५२२ ग्रामीणमधील आहेत.
या चाचण्याच्या तुलनेत रुग्णसंख्या अल्प आहे.
शुक्रवारी १ हजार ३३३ रुग्ण बरे होऊन घरी परतले आहेत.
यामध्ये ६०९ शहरातील तर ७२४ ग्रामीणचे आहेत.
शुक्रवारी विदर्भात करोनामुळे मृत पावलेल्यांची संख्या ६९ इतकी होती.
दिवसभरात नागपुरात ११ रुग्णांचा बळी गेला तर ३६५ नवे रुग्ण आढळले.
अमरावतीमध्ये १३ मृत्यू ४९६ नवे रुग्ण आढळले.
वर्ध्यात ८ मृत्यू व १९२ बाधित, यवतमाळ ८ मृत्यू, ११८ बाधित, भंडारा जिल्ह्य़ात २ मृत्यू व १०१ नवे रुग्ण, गोंदियात १ मृत्यू तर २५ नवे रुग्ण, वाशीम ६ मृत्यू तर २०५ नवे बाधित, अकोला ९ मृत्यू तर २७० नवे रुग्ण, बुलढाणा १  मृत्यू तर २७९ नवे रुग्ण, चंद्रपूर ७ मृत्यू १८७ नवे रुग्ण, गडचिरोलीत ३ मृत्यू १०८ नवे रुग्ण, आढळले.
संपूर्ण एप्रिल महिना वेगाने वाढणारी महाराष्ट्रातील रुग्णसंख्या मे महिन्याच्या शेवटाकडे येता येता उतरू लागली आहे.
गेल्या काही दिवसांमध्ये नव्याने सापडणाऱ्या करोनाबाधितांची संख्या सातत्याने ३० हजारांच्या खालीच राहात असून ती आता वीस हजारांच्या घरात पोहोचली आहे.
शुक्रवारी दिवसभरात राज्यात एकूण २० हजार ७४० नवे करोनाबाधित सापडले आहेत.
त्यामुळे राज्यातील आत्तापर्यंत सापडलेल्या एकूण करोनाबाधितांचा आकडा ५६ लाख ९२ हजार ९२० इतका झाला आहे.
मात्र, त्यातले फक्त २ लाख ८९ हजार ०८८ अॅक्टिव्ह रुग्ण सध्या राज्यात करोनाचे उपचार घेत आहेत.
तर ५३ लाख ०७ हजार ८७४ रुग्ण बरे होऊन घरी परतले आहेत.
शुक्रवारी दिवसभरात ३१ हजार ६७१ रुग्ण बरे झाले असून राज्याचा रिकव्हरी रेट कालपेक्षा किंचित वाढून ९३.२४ टक्के इतका झाला आहे.
दरम्यान, राज्यातील मृतांचा आकडा गेल्या काही दिवसांपासून ५०० च्या खाली उतरला आहे.
आज दिवसभरात राज्यात ४२४ रुग्णांचा करोनामुळे मृत्यू झाला आहे.
त्यामुळे राज्यातला मृत्यूदर १.६४ टक्के इतका झाला आहे.
दरम्यान, मृतांचा आकडा नियंत्रणात कसा आणता येईल आणि मृत्यू टाळण्यासाठी कोणत्या उपाययोजना करता येतील, हे प्रशासनासमोरचं मोठं आव्हान आहे.
आजच्या आकड्यांची भर पडल्यानंतर राज्यात आत्तापर्यंत करोनामुळे होणाऱ्या मृतांचा आकडा ९३ हजार १९८ इतका झाला आहे.
दरम्यान, मुंबईतील आजच्या आकडेवारीनुसार मुंबई महानगर पालिका क्षेत्रात आज दिवसभरात ९२९ नवे करोनाबाधित सापडले आहेत.
त्यासोबत १२३९ रुग्ण बरे होऊन घरी परतले आहेत.
मात्र, त्याचवेळी ३० रुग्णांचा करोनामुळे मृत्यू ओढवला आहे.
पालिकेकडून देण्यात आलेल्या माहितीप्रमाणे, मुंबईतली आजपर्यंतची एकूण रुग्णसंख्या ७ लाख ३ हजार ४६१ इतकी झाली आहे.
त्याचवेळी बऱ्या झालेल्या रुग्णांचा एकूण आकडा ६ लाख ५८ हजार ५४० इतका झाला आहे.
तर मृतांची एकूण संख्या १४ हजार ८०८ इतकी झाली आहे.
काँग्रसेचे नेते राहुल गांधी यांनी करोना परिस्थितीवरुन केंद्रातील मोदी सरकारवर आणि पंतप्रधान नरेंद्र मोदींवर निशाणा साधला आहे.
पंतप्रधान मोदींचा उल्लेख राहुल यांनी इव्हेंट मॅनेजर असा करत त्यांना साऱ्या गोष्टी केवळ इव्हेंट वाटतात असा टोला लगावला आहे.
तसेच केंद्र सरकारला अनेकदा करोनासंदर्भात इशारा दिल्यानंतरही त्यांनी उपाययोजना केल्या नाहीत असा आरोप राहुल यांनी केला.
आजही करोनाचा मोठ्या प्रमाणात संसर्ग होण्यासाठी अनेक ठिकाणी केंद्राने आपल्या धोरणांच्या माध्यमातून विषाणूला प्रवेश देण्यासाठी दारं उघडी ठेवल्याचा आरोप राहुल यांनी केलाय.
जगभरातून आपल्याला इशारा दिला जात असतानाच आपण बेजबाबदार वागत राहिलो तर ९७ टक्के भारतीयांना संसर्गाचा धोका असल्याचा दावा राहुल यांनी केलाय.
पपराष्ट्रमंत्री जयशंकर हे व्हॅक्सिन डिप्लोमसीसंदर्भात बोलत असल्याचा मुद्दा घेऊन राहुल यांनी देशातील लसीकरण शिल्लक असताना इतर देशांना लसपुरवठा करण्याच्या मोदी सरकारच्या निर्णयावर नाराजी व्यक्त केली.
पंतप्रधान नाटकं करत राहिले आणि त्यांच्या बेजबाबदार वागण्यानेच दुसरी लाट आली.
त्यांनी करोना समजूनच घेतला नाही.
भारतामधील मृत्यूदराचे आकडे खोटे आहेत.
सरकारने खरं बोललं पाहिजे.
या विषाणूमध्ये बदल घडतोय हे समजून घ्या.
जगभरातून आपल्याला सावध राहण्याचा सल्ला दिला जातोय.
आपल्या देशातील ३ टक्के जनतेचं लसीकरण पूर्ण झालं आहे.
त्यामुळे अजूनही आपल्या देशातील ९७ टक्के लोकसंख्येला करोनाचा संसर्ग होऊ शकतो,”असं राहुल म्हणाले.
“मोठी अचडण ही आहे की लसीकरणासंदर्भातील काही धोरण नाहीय.
पंतप्रधान धोरणात्मक विचार करत नाहीत.
ते इव्हेंट मॅनेजर आहेत.
ते एका वेळेस एकाच इव्हेंटचा विचार करतात.
त्यांना काही हवं असेल तर अचानक एखादा मोठा इव्हेंट करतात.
सध्या आपल्याला इव्हेंट्सची गरज नाही.
अशा इव्हेंट्सने लोकांचे प्राण जातील त्यामुळेच आपल्याला सध्या धोरणं हवी आहेत.
या धोरणांच्या माध्यमातून करोनाचा प्रसार रोखला पाहिजे.
तुम्ही त्या विषाणूला पसरण्यासाठी जेवढा वेळ आणि जागा द्याल तेवढा तो घातक होत जाईल,”असं राहुल यांनी पत्रकार परिषदेमध्ये बोलताना सांगितलं.
मोदींनी केलेली नौटंकी आणि बेजबाबदार वागणुकीमुळेच दुसरी लाट आली.
याच गतीने लसीकरण सुरु राहिलं तर देशातील सर्वांचं लसीकरण पूर्ण करण्यासाठी २०२४ चा मे महिना उजाडेल, असंही राहुल यांनी म्हटलं आहे.
“केंद्र सरकारने आपली काम करण्याची पद्धत बदलावी.
या पद्धतीमुळेच लाखो लोकांचा जीव गेलाय,”अशी टीकाही राहुल यांनी केली.
मध्य प्रदेशचे माजी मुख्यमंत्री कमलनाथ यांनी मैहर येथील करोना केंद्रामध्ये सेवा करताना करोनाचा संसर्ग होऊन मरण पावलेल्या आरोग्य कर्मचाऱ्यांच्या घरी जाऊन नातेवाईकांचं सांत्वन केलं.
त्यानंतर कमलनाथ यांनी सर्किट हाऊसमध्ये घेतलेल्या पत्रकार परिषदेमध्ये केंद्र सरकार आणि राज्यातील शिवराज सिंह चौहान सरकारवर निशाणा साधला.
कमलनाथ यांनी आज भारत महान नाही बदनाम देश म्हणून ओळखला जातो, अशा शब्दांमध्ये टीका केली.
देशातील करोना परिस्थिती आणि जगभरामध्ये देशाचं नाव बदनाम होण्यासाठी पंतप्रधान नरेंद्र मोदी आणि त्यांच्या नेतृत्वाखालील केंद्र सरकार जबाबदार असल्याचा आरोपही कमलनाथ यांनी केलाय.
मोदी सरकार ३० मे रोजी सात वर्षांचा कार्यकाळ पूर्ण करणार आहे.
या निमित्ताने मोदी सरकारने जनतेला उत्तरं द्यायला हवीत की देश केवळ घोषणांवर चालणार आहे का?
रोजगार देणार होतात त्याचं काय झालं?
महागाईचं काय झालं?
पत्रकार परिषदेमध्ये कमलनाथ यांनी भाजपा आणि भाजपा समर्थकांवर थेट आरोप करत मध्य प्रदेशमध्ये सध्या कोव्हिड माफिया तयार झाल्याचं म्हटलं.
मी करोना माफियांविरोधात शुद्धसाठी युद्ध सुरु केलं.
मात्र आज भाजपाचे नेते व्हेंटिलेटर्स, बेड्स, इंजेक्शन विकत आहेत.
ज्या खड्ड्यात राज्याला ढकललं जात आहे तिथून राज्य बाहेर काढणं आव्हानात्मक आहे.
मध्य प्रदेशची ७० टक्के अर्थव्यवस्था शेतीवर अवलंबून आहे.
मात्र सध्याच्या परिस्थितीमध्ये मध्य वर्गीयांची आर्थिक परिस्थिती चिंताजनक झालीय.
कमलनाथ यांनी करोना परिस्थितीसाठी केंद्र आणि राज्य सरकार जबाबदार असल्याचा आरोप केला.
दुसऱ्या लाटेची माहिती अनेक महिन्यांपासून होती, मात्र त्यासंदर्भातील तयारी करण्यात आली नाही.
निवडणुकींच्या कालावधीमध्ये लसींसंदर्भात घोषणा करण्यात आल्या मात्र नंतर लसी मिळाल्याच नाहीत.
प्रश्न विचारल्यावर देशद्रोही, खरं दाखवलं तर एफआयआर दाखल केली जाते, असंही कमलनाथ म्हणाले.
शिवराज सर्व आकडेवारी जनतेसमोर का ठेवत नाहीत.
किती जणांचं लसीकरण झालं हे उघडपणे का सांगत नाही?
असे प्रश्न कमलनाथ यांनी विचारले.
अन्य एका प्रश्नाला उत्तर देताना भाजपाकडे धर्माची ठेकेदारी देण्यात आलेली नाही.
आम्ही सुद्धा धार्मिक आहोत पण आम्ही दिखावा करत नाही.
भारतामध्ये करोना लसींच्या पुरवठ्यावरुन राज्य विरुद्ध केंद्र असा वाद सुरु आहे.
पुरश्याप्रमाणामध्ये लसी उपलब्ध नसल्याने अनेक राज्यांमध्ये लसीकरण प्रक्रिया रडखलीय.
असं असतानाच हैदराबादमधील भारत बायोटेक कंपनीमध्ये तयार झालेल्या लसींच्या संख्येसंदर्भात आता प्रश्नचिन्ह उपस्थित केले जात आहेत.
अधिकृत आकडेवारीनुसार गुरुवारी सकाळपर्यंत कोव्हॅक्सिनचे दोन कोटी १० लाख डोस देण्यात आले होते.
टाइम्स ऑफ इंडियाने दिलेल्या वृत्तानुसार देशामध्ये आता सहा कोटींहून अधिक लसी उपलब्ध आहेत.
त्यामध्ये निर्यातीसाठीच्या लसींचाही आकडा मोजण्यात आला आहे.
भारत बायोटेकने २० एप्रिल रोजी दिलेल्या माहितीनुसार मार्चमध्ये दीड कोटी डोस तयार करण्यात आल्याचं सांगण्यात आलं होतं.
तसेच एप्रिल महिन्यासंपेर्यंत दोन कोटी डोस निर्माण केले जातील असंही सांगण्यात आलेले.
त्यामुळेच कंपनीच्या अपेक्षेप्रमाणे लसींचं उत्पादन घेतलं नसलं तरी मे महिन्याच्या शेवटपर्यंत साडेपाच कोटी लसी उपलब्ध असायला हव्या होत्या.
केंद्राने दोन वेगवेगळ्या प्रतिज्ञापत्रांवर दिलेल्या माहितीनुसार एका महिन्यात कोव्हॅक्सिनच्या दोन कोटी लसींचं उत्पादन घेण्यात आलं.
यापैकी एक प्रतिज्ञापत्र २४ मे रोजी उच्च न्यायालयासमोर दाखल करण्यात आलं आहे.
५ जानेवारीपासून देशातील लसीकरण मोहीम सुरु होण्याआधी ऐल्ला यांनी दिलेल्या माहितीनुसार कंपनीनेकडे लसीकरण सुरु करण्याआधीच दोन कोटी लसींचा साठा उपलब्ध होता.
या लसींचाही विचार केला तर एकूण लसींची संख्या ही साडेतास कोटींवर जाते.
या साडेसात कोटींमध्ये जानेवारी आणि फेब्रुवारीच्या लस उत्पादनाची आकडेवारीचाही विचार केला तर एकूण लसींचा हिशोब आठ कोटींच्या आसपास जातो.
मार्च आणि एप्रिल महिन्याच्या तुलनेमध्ये जानेवारी आणि फेब्रुवारीमध्ये लसींचं उत्पादन कमी प्रमाणात झालं होतं.
या लसींपैकी काही लसी व्हॅक्सिन डिप्लोमसीअंतर्गत देशाबाहेर निर्यात करण्यात आले.
मात्र भारताने एकूण ६ कोटी ६० लाख लसींचे डोस परदेशात पाठवले.
यापैकीही सर्वाधिक डोस हे कोविशील्ड लसीचे होते.
त्यामध्ये कोव्हॅक्सिनचे डोस हे दोन कोटी इतके होते असं मानलं तर देशात सध्या सहा कोटी लसी उपलब्ध असायला हव्यात.
मात्र दोनच कोटी लसी उपलब्ध असल्याचं सांगण्यात येत आहे.
कोव्हॅक्सिन लसी देणाऱ्या राज्यांमध्ये दिल्ली आघाडीवर असून एकूण लसींपैकी ३१ टक्के लसी या कोव्हॅक्सिनच्या आहेत.
देशातील १४ राज्य आणि केंद्रशासित प्रदेशांमध्ये कोव्हॅक्सिनचा एकही डोस देण्यात आलेला नाही.
देशात सध्या करोनाची दुसरी लाट सुरू आहे.
या पार्श्वभूमीवर काँग्रेस नेते राहुल गांधी यांनी आज व्हिडिओ कॉन्फरन्सिंगद्वारे पत्रकारपरिषद घेत मोदी सरकारवर निशाणा साधला.
तसेच, लसीकरणाबाबत योग्य नियोजन केलं गेलं नाही तर करोना महामारीच्या अनेक लाटा येतच राहातील, असा इशारा देखील दिला आहे.
राहुल गांधी म्हणाले, “अनेकदा सरकारला करोना संदर्भात सतर्क केलं होतं.
मात्र सरकारने आमची चेष्टा केली.
आणि जसं की तुम्ही पाहिलं मोदींनी करोनाविरुद्ध विजय घोषित केला.
त्यांनी करोनाला हरवलं असल्याचं जाहीर केलं.
मात्र अडचण ही आहे की, सरकारला व पंतप्रधानांना करोना समजलाच नाही, आजपर्यंत समजला नाही.
”तसेच,“करोना केवळ एक आजार नाही, करोना हा बदलत असलेला आजार आहे.
जेवढा वेळ तुम्ही त्याला द्याल हा तेवढाच घातक होत जाईल.
मी मागील वर्षी फेब्रुवारीत म्हटलं होतं, करोनाला तुम्ही वेळ देऊ नका, जागा देऊ नका, दरवाजा बंद करा.
”असंही यावेळी राहुल गांधी म्हणाले.
याचबरोबर “करोना रोखण्याची  काय पद्धत आहे?
करोना आक्रमण कसं करतो?
सर्वात अगोदर ज्या लोकांकडे अन्न नाही, जे कमकुवत आहेत त्यांच्यावर हा आक्रमण करतो.
दुसरीकडे ज्यांना कोमोरबिडिटीज आहेत, ज्यांना मधुमेह आहे, ज्यांना हृदयाशी निगडीत विकार आहेत अशांवर हा आक्रमण करतो आणि हा हळूहळू बदलत जातो.
जेवढी तुम्ही त्याला जागा द्याल तो बदलत राहील व अधिक घातक बनेल.
करोनाला रोखण्याच्या तीन-चार पद्धती आहेत.
त्यापैकी एक कायमचा उपाय म्हणजे लस आहे.
लॉकडाउन शस्त्र आहे, मात्र यामळे लोकांना अनेक यातना सहन कराव्या लागत आहेत.
हा उपाय नाही, हा तात्पुरता उपाय आहे.
सोशल डिस्टंन्सिंग व मास्क देखील तात्पुरते उपाय आहेत.
लस कायमचा उपाय आहे.
पण जर का तुम्ही लस लवकर घेतली नाही, तर विषाणून आपल्या लसीच्या पकडीतून सटकून जाईल.
कारण, जर तुम्ही विषाणूला भारतात चालू दिलं, रोखलं नाही.
तर तो बदलत राहील व घातक बनेल.
”असं देखील राहुल गांधींनी बोलून दाखवलं.
“लसीकरणाबाबत मी थेट पंतप्रधानांना म्हटले होते की, जर भारताने लसीकरणाचे योग्य नियोजन केले नाही तर एकदा नाही तर अनेकदा लोकं मरतील.
एक-दोन लाटा नाही येणार तर लाटा येतच राहातील.
कारण विषाणू बदलत राहील.
”असा इशारा देखील यावेळी राहुल गांधींनी दिला.
करोनाविरुद्धच्या लढ्यामध्ये आता जगातील अनेक देशांनी लसीकरणाची मोहीम हाती घेतली आहे.
अमेरिका, युरोपीयन देशांबरोबरच भारतामध्येही लसीकरणाची मोहीम सुरु करण्यात आली आहे.
सध्या करोनाविरुद्ध लढण्यासाठी नियमांचं पालन करण्यासोबतच लसीकरण हा एकमेव प्रभावशाली मार्ग असल्याचं तज्ज्ञांचं म्हणणं आहे.
असं असतानाही अनेकजण लसीकरण करुन घेण्यासाठी टाळाटाळ करत आहेत किंवा घाबरत आहेत.
भारतामध्येही मागील आठवड्यात उत्तर प्रदेशमधील एका गावामध्ये लसीकरणासाठी सरकारी अधिकारी गेले असता गावकऱ्यांनी नदीत उड्याकल्याची हातमी समोर आली होती.
बरं लसीकरणाला केवळ भारतातच विरोध होतोय असं नाही तर अमेरिकेसारख्या प्रगत देशामध्येही लसीकरणाला विरोध केला जातोय.
येथे अनेकांनी लस टोचून घेण्यात फारसा उत्साह दाखवलेला नाही.
त्यामुळेच आता सरकारनेच लोकांना प्रोत्साहन देण्यासाठी लॉटरीची अनोखी योजना सुरु केलीय.
अमेरिकेतील कॅलिफॉर्निया राज्याने जास्तीत जास्त नागरिकांनी लसकीरणामध्ये सहभागी व्हावं म्हणून लॉटरीची योजना सुरु केली आहे.
येथे लस घेणाऱ्यांना लॉटरीचं तिकीट दिलं जाईल.
याअंतर्गत लस घेणारे लोक हे ११६.५ मिलियन अमेरिकन डॉलर म्हणजेच १० कोटी रुपये जिंकण्याच्या स्पर्धेत सहभागी होतील.
लॉटरीचे पैसे जिंकण्याच्या अमिषाने का असेना पण जास्तीत जास्त लोकांनी लसीकरण करुन घ्यावं या उद्देशाने ही योजना सुरु करण्यात आलीय.
यासंदर्भातील वृत्त रॉयटर्सने दिलं आहे
कॅलिफॉर्नियाचे गव्हर्नर गॅवीन न्यूजॉम यांनी प्रसारमाध्यमांशी संवाद साधताना १० लोकांना प्रत्येकी १० कोटी रुपयांची रक्कम जिंकण्याची संधी या योजनेमध्ये आहे.
तसेच लसीकरण करुन घेणाऱ्या ३० जणांना प्रत्येकी ५० हजार अमेरिकन डॉलरचे बक्षीस दिलं जाणार आहे.
याशिवाय २० लाख लोकांना ५० डॉलर्स दिले जाणार आहेत.
एका आकडेवारीनुसार येते आतापर्यंत लसीकरणासाठी २७ लाख लोकांनी नोंदणी केली आहे.
अमेरिकेतील इतर राज्यांनीही लोकांनी लसीकरणामध्ये सहभागी होण्यासाठी बक्षीसांची घोषणा करण्यास सुरुवात केलीय.
करोनाचा सर्वाधिक फटका बसलेल्या देशांमध्ये अमेरिकेचा समावेश आहेत.
अमेरिकेत करोनामुळे पाच लाखांहून अधिक जणांचा मृत्यू झाला आहे.
लसीकरणाअंतर्गत दोन्ही डोस घेतलेल्यांना मास्क घालण्याची गरज नसल्याचं राष्ट्राध्यक्ष जो बायडन यांनी काही दिवसांपूर्वीच जाहीर केलं होतं.
करोनाच्या दुसऱ्या लाटेमध्ये मागील काही दिवसांपासून करोनाबाधित नवीन रुग्णांची संख्या कमी झाली असली तरी करोनामुळे होणाऱ्या मृत्यूचे प्रमाण चिंतेत भर टाकणारे आहे.
करोनामुळे दिवसाला तीन हजारांहून अधिक जणांचा देशामध्ये मृत्यू होत आहे.
करोनामुळे रुग्ण मरण पावल्यानंतर काही ठिकाणी नातेवाईक डॉक्टरांवरच संताप व्यक्त करताना दिसत आहे.
देशातील वेगवेगळ्या भागांमध्ये मागील काही महिन्यांमध्ये डॉक्टरांवर हल्ला होण्याचे आणि रुग्णालयाची तोडफोड करण्याचे प्रकार समोर आलेत.
नुकतेच असेल एक प्रकरण उत्तर प्रदेशची राजधानी असणाऱ्या लखनऊमध्ये समोर आलं.
येथील एका रुग्णालयामध्ये तरुणीचा करोनामुळे मृत्यू झाल्यानंतर तिच्या नातेवाईकांना डॉक्टरांना मारहाण केली.
लखनऊमधील अ‍ॅडव्हान्स न्यूरो अ‍ॅण्ड जनरल हॉस्पिटलमध्ये सुनील मिश्रा नावाच्या व्यक्तीने त्याची पत्नी शैला मिश्रा यांना उपचारांसाठी दाखल करण्यासाठी घेऊन गेले होते.
शैला यांची परिस्थिती इतकी चिंता जनक होती की त्यांच्या चाचण्यानंतर सीटी स्कोअर २५ ते २२ दरम्यान आला होता.
अशा परिस्थितीमध्ये शैला यांना दाखल करुन घेण्यास आधी नकार दिला.
मात्र करोना रुग्णांना दाखल करुन घेण्याच्या नियमांनुसार डॉक्टरांनी शैला यांच्यावर उपचार केले.
मात्र २५ मे रोजी शैला यांचा मृत्यू झाला.
शैला यांच्या मृत्यूची माहिती मिळाल्यानंतर त्यांच्या नातेवाईकांनी रुग्णालयात जाऊन गोंधळ घातल्याचं आजतकने दिलेल्या वृत्तात म्हटलं आहे.
रुग्णालयातील डॉक्टर, साफसफाई कर्मचारी, नर्सला या नातेवाईकांनी मारहाण केली.
रुग्णालयातील रिसेप्शनिस्टसोबतही या लोकांनी वाद घातला.
रुग्णालय प्रशासनाने दिलेल्या माहितीनुसार पोलीस घटनास्थळी दाखल झाले होते मात्र त्यांनी कोणतीच कारवाई केली नाही असा आरोप केला जातोय.
पोलीस केवळ उभं राहून घडणारा प्रकार पाहत होते आणि रुग्णाचे नातेवाईक गोंधळ घालत होते असा आरोप रुग्णालय प्रशासनाने केलाय.
धक्कादायक बाब म्हणजेच एवढ्या गोंधळानंतर नातेवाईक शैला यांचा मृतदेह गाडीमधून स्वत:सोबत घेऊन गेले.
करोना नियमांनुसार शैला यांचा मृतदेह सील करण्यात आला नव्हता.
मात्र त्यांच्या नातेवाईकांने सर्व नियमांचे उल्लंघन करत मृतदेह घेऊन घटनास्थळावरुन पळ काढला.
या प्रकरणात शैला यांच्या नातेवाईकांविरोधात पोलिसांनी गुन्हा दाखल केलाय.
२४ जणांविरोधात डॉक्टरांना मारहाण केल्याचा गुन्हा दाखल करण्यात आला असून पोलिसांनी तपास हाती घेतला आहे.
शैला यांच्या नातेवाईकांपैकी अनेकांनी मद्यपान केल्याचा दावा रुग्णालय प्रशासनाने केलाय.
दारुच्या नशेतच या लोकांनी मारहाण केल्याचं सांगितलं जात आहे.
करोनाला नियंत्रणात आणण्यासाठी देशात लावण्यात आलेले कठोर निर्बंध ३० जूनपर्यंत कायम राहणार आहेत.
केंद्रीय गृहमंत्रालयाने हा निर्णय घेतला आहे.
करोनाचा फैलाव रोखण्यासाठी निर्बंध गरजेचं असल्याचं गृहमंत्रालयाने सांगितलं आहे.
निर्बंधांची कठोर अंमलबजावणी केली असल्याने अनेक राज्यं आणि केंद्रशासित प्रदेशांमध्ये नवे तसंच अॅक्टिव्ह रुग्णसंख्या कमी झाली असल्याचं केंद्रीय गृहसचिव अजय भल्ला यांनी म्हटलं आहे.
“रुग्णसंख्या कमी होत असली तरी अॅक्टिव्ह रुग्णसंख्या अद्यापही जास्त असल्याचं मला नमूद करायचं आहे.
यामुळे करोना नियंत्रणात ठेवण्यासाठी निर्बंधांची कठोरपणे अंमलबजावणी केली जाऊ शकते.
दरम्यान स्थानिक परिस्थिती, गरजा आणि संसाधनांचा आढावा घेतल्यानंतर राज्य किंवा केंद्रशासित प्रदेश निर्बंध शिथील करण्याचा निर्णय घेऊ शकतात,”असं आदेशात सांगण्यात आलं आहे.
गृहसचिवांनी राज्यांनी करोना रुग्णसंख्या कमी करण्यासाठी धोरणं आखण्यास सांगितलं आहे.
याआधी २९ एप्रिलच्या आदेशात गृहमंत्रालयाने राज्य आणि केंद्रशासित प्रदेशांना जास्त रुग्णसंख्या असणाऱ्या जिल्ह्यांमध्ये स्थानिक पातळीवर कठोर निर्बंध लावण्याची सूचना केली होती.
गेल्या एक आठवड्यात पॉझिटिव्हिटी रेट १० टक्क्यांपेक्षा जास्त असणाऱ्या जिल्ह्यांची माहिती घ्या असंही यावेळी सांगण्यात आलं होतं.
दरम्यान केंद्रीय आरोग्य मंत्रालयाने परिस्थितीचा आढावा घेऊन राज्यांनी प्रसिद्ध करण्यात आलेल्या मार्गदर्शक तत्वांनुसार निर्बंध लागू करावेत असं सांगितलं आहे.
दरम्यान केंद्रीय आरोग्य मंत्रालयाने परिस्थितीचा आढावा घेऊन त्वरित अंमलबजावणीसाठी प्रसिद्ध करण्यात केलेल्या मार्गदर्शक तत्वांप्रमाणे राज्यांना कठोर निर्बंध लागू करण्यासंबंधी विचार करण्यास सांगितलं आहे.
याआधी आरोग्य मंत्रालयाने गुरुवारी देशातील करोनाची दुसरी लाट ओसरत असल्याचं सांगताना अॅक्टिव्ह रुग्णसंख्या मात्र अद्यापही खूप जास्त असल्याकडे लक्ष वेधलं होतं.
करोना रुग्णांवर उपचार करण्यासाठी अधिकाधिक प्रभावी औषधी वापरण्यावर भर दिला जात असून, यात आता एका औषधाची भर पडली आहे.
अमेरिकेचे माजी राष्ट्राध्यक्ष डोनाल्ड ट्रम्प यांना करोना झाल्यानंतर वापरण्यात आलेलं औषध भारतातही उपलब्ध झालं आहे.
‘अ‍ॅण्टीबॉडी कॉकेटल’असं या औषधाचं नाव असून, केंद्र सरकारने याला परवानगी दिली आहे.
त्यामुळे करोना रुग्ण एका आठवड्यात बरा होऊ शकतो.
हैदराबादमधील एआयजी रुग्णालयाचे अध्यक्ष डॉ. नागेश्वर रेड्डी यांनी ही माहिती दिली आहे.
इंडिया टुडेनं याबद्दलची वृत्त दिलं आहे.
अमेरिकेचे माजी राष्ट्राध्यक्ष डोनाल्ड ट्रम्प यांना करोनाचा संसर्ग झाल्यानंतर उपचारात‘अ‍ॅण्टीबॉडी कॉकेटल’उपचार पद्धतीचा वापर करण्यात आला होता.
ट्रम्प यांच्यावर वापरण्यात आल्यानंतर हे औषध चर्चेत आलं होतं.
एआयजी रुग्णालयाने‘अ‍ॅण्टीबॉडी कॉकेटल’चा उपचारात वापर करणं सुरू केलं आहेत.
त्याचबरोबर नव्या म्युटेशनवर ते किती प्रभावी आहे, यावरही व्यापक स्वरूपात अभ्यासही केला जात आहे, असं रेड्डी म्हणाले.
“या औषधाच्या वापरामुळे करोना रुग्ण एका आठवड्यातच आरटी-पीसीआर टेस्ट निगेटिव्ह होऊ शकतो.
करोनाच्या डबल म्युटेशनवर‘अ‍ॅण्टीबॉडी कॉकेटल’किती प्रभावी आहे, याचा आम्ही एआयजीमध्ये अभ्यास करत आहोत,”असं रेड्डी म्हणाले.
“अ‍ॅण्टीबॉडी कॉकेटलच्या परिणामाबद्दलचे पुरावे अद्याप स्थापित होऊ शकलेले नसले, तरी न्यू इंग्लड जर्नल ऑफ मेडिसिनसह विविध जर्नलमध्ये प्रकाशित झालेल्या परीक्षण उत्साहवर्धक आहेत.
माजी राष्ट्राध्यक्ष डोनाल्ड ट्रम्प यांच्यावर उपचारासाठी अ‍ॅण्टीबॉडी कॉकेटल औषध वापरण्यात आलं होतं.
त्यानंतर त्याची चर्चा सुरू झाली.
या उपचारपद्धतीमुळे रुग्णाला रुग्णालयात दाखल करण्याची शक्यता ७० कमी होते.
अ‍ॅण्टीबॉडी कॉकेटल हे दोन वेगळ्या अ‍ॅण्टीबॉडीपासून तयार करण्यात आलेलं असून, प्रयोगशाळेत विकसित करण्यात आलेलं आहे.
करोनाची दुसरी लाट अधिक घातक ठरली आहे.
याच लाटेमध्ये अगदी डॉक्टरांनाही आश्चर्यचकित करणारी काही प्रकरणही समोर आली आहेत.
असेच एक प्रकरण वाराणसीमधील काशी बनारस हिंदू विद्यापिठातील सर सुंदर लाल रुग्णालयामध्ये जन्माला आलेल्या मुलीला करोनाचा संसर्ग झाल्याचं करोना चाचणीनंतर स्पष्ट झालं.
विशेष म्हणजे या मुलीला जन्म देणाऱ्या महिलाचा करोना रिपोर्ट निगेटीव्ह आला आहे.
हे प्रकरण दुर्मिळ असल्याचं मानलं जात असून बाळाचा रिपोर्ट पाहून सुरुवातीला डॉक्टरही चक्रावले.
मात्र बनारस हिंदू विद्यापिठातील वैद्यकीय अधिक्षकांनी असं घडू शकतं असं सांगत या नवजात बाळाची पुन्हा चाचणी करण्यासंदर्भातील शक्यता बोलून दाखवली आहे.
रुग्णालयातील रजिस्टारनेही नवजात मुलगी करोना पॉझिटिव्ह असल्याच्या वृत्ताला दुजोरा दिलाय.
शहरातील कॅनटॉनमेंट परिसरात राहणाऱ्या ३२ वर्षीय अनिल प्रजापती यांच्या २६ वर्षीय गरोदर पत्नीवर रुग्णालयामध्ये उपचार सुरु होते.
२५ मे रोजी अनिल यांच्या पत्नीवर शस्त्रक्रीया करण्याचा निर्णय घेण्यात आला.
मात्र ही शस्त्रक्रीय करण्याआधी महिलेची करोना चाचणी करण्यात आली.
अनिल यांनी दिलेल्या माहितीनुसार त्यांच्या पत्नीच्या करोना चाचणीचा निकाल निगेटिव्ह आला होता.
त्यानंतर नियोजित दिवशी म्हणजेच २५ तारखेला अनिल यांच्या पत्नीवर शस्त्रक्रीया करण्यात आली.
अनिल यांच्या पत्नीने एका गोंडस मुलीला जन्म दिला.
नव्या नियमांप्रमाणे बाळाचा जन्म झाल्यानंतर त्याच्या करोना चाचणीसाठी सॅम्पल घेऊन ते चाचणीसाठी पाठवण्यात आले.
त्याच दिवशी सायंकाळी बाळाच्या चाचणीचा निकाल पॉझिटिव्ह आल्याने रुग्णालयातील कर्मचारीही चक्रावले.
बाळाची तब्बेत ठणठणीत आहे.
अनिल यांनी चाचणी करताना काहीतरी गोंधळ झाल्याची शक्यता व्यक्त केली आहे.
याचसंदर्भात बोलताना रुग्णालयातील अधीक्षक के. के. गुप्ता यांनी असं घडणं काही विशेष गोष्ट नाहीय.
आरटी-पीसीआर चाचणीची सेन्सीटिव्हिटी ७० टक्क्यांपर्यंत असते.
पुन्हा एकदा बाळाची करोना चाचणी केली जाईल.
गरज पडल्यास आईची अ‍ॅण्टीबॉडी चाचणीही पुन्हा केली जाईल.
या चाचणीच्या माध्यमातून बाळाच्या आईला आधीच करोनाची लागण होऊन गेली आहे का हे पाहिलं जाईल, असं गुप्ता म्हणाले.
सध्या तरी आई आणि बाळाला एकत्र ठेवण्यात आलं असलं तरी पुन्हा चाचण्या केल्यानंतर जे निकाल येतील त्यावरुन या दोघांना वेगळं ठेवावं का याचा निर्णय घेतला जाणार आहे.
यापूर्वीही करोनाच्या दुसऱ्या लाटेमध्ये अशाप्रकारची चक्रावून टाकणारी प्रकरणं समोर आळी आहे.
काही प्रकरणांमध्ये करोना चाचणीचे निकाल निगेटिव्ह आल्याचं दिसत असलं तरी रुग्णांमध्ये करोनाची सर्व लक्षणं दिसत असल्याचंही घडलं आहे.
अनेकांना झालेला संसर्ग हा सीटी स्कॅनच्या मदतीने कळतो.
“आकडे फसवत नाहीत, भारत सरकार फसवतं”,असं म्हणत काँग्रेस नेते आणि वायनाडचे खासदार राहुल गांधी यांनी न्यूयॉर्क टाईम्सच्या बातमीचा एख स्क्रीनशॉट शेअर केला होता.
भारत सरकार देशातील करोना मृत्यूंची चुकीची माहिती देत असल्याचा दावा या बातमीमध्ये करण्यात आला होता.
यावरून आता केंद्र सरकारने आपली बाजू स्पष्ट केली असून न्यूयॉर्क टाईम्समध्ये छापून आलेल्या वृत्ताचं खंडन केलं आहे.
हे वृत्त पूर्णपणे निराधार आणि चुकीचं असल्याचं केंद्र सरकारकडून आरोग्य खात्याचे सहसचिव लव अगरवाल यांनी स्पष्ट केलं आहे.
तसेच, न्यूयॉर्क टाईम्समध्ये देण्यात आलेले आकड्यांचे अंदाज दिशाभूल करणारे असल्याचं देखील त्यांनी नमूद केलं आहे.
न्यूयॉर्क टाईम्सने आपल्या वृत्तामध्ये भारत सरकार देत असलेले मृत्यूंचे आकडे अवास्तव असल्याचं म्हटलं होतं.
यासाठी वृत्तामध्ये वास्तवात मृत्यूंचे आकडे किती असू शकतात, याचे अंदाज दिले होते.
त्यावर “भारतातील खऱ्या करोना मृतांचा आकडा नेमका किती मोठा असू शकतो?”असा मथळा देण्यात आला होता.
यातल्या वृत्तानुसार भारतात दिला जाणारा मृतांचा अधिकृत आकडा ३,०७,२३१ इतका असून तो किमान ६ लाख असू शकतो.
अधिक अचूकपणे तो अंदाजे १६ लाख असू शकतो.
पण परिस्थिती खरंच गंभीर असल्यास तो कदाचित ४२ लाख इतका असू शकतो, अशी आकडेवारी देण्यात आली आहे.
यासाठी मृतांची आकडेवारीचं आणि करोनाबाधितांच्या आकडेवारीशी असलेलं प्रमाण आधार मानण्यात आल्याचं सांगण्यात येत आहे.
यावरून केंद्र सरकारवर प्रश्नचिन्ह उपस्थित केले जाऊ लागले.
राहुल गांधी यांनी देखील या आकडेवारीवरून केंद्र सरकारवर टीका केल्यानंतर या मुद्द्यावर लव अगरवाल यांनी आरोग्य मंत्रालयाच्या पत्रकार परिषदेमध्ये स्पष्टीकरण दिलं आहे.
“हे वृत्त पूर्णपणे निराधार आणि चुकीचं आहे.
त्याला कोणत्याही पुराव्याचा आधार नाही.
आम्ही सुरुवातीपासूनच नवे करोनाबाधित आणि मृत्यूंची संख्या पारदर्शीपणे नोंदवण्याचा प्रयत्न केला आहे.
यामुळे नेमकी करोनाची परिस्थिती समजण्यासाठी फायदा होऊन योग्य ते उपाय योजनं शक्य होतं”,अशी माहिती लव अगरवाल यांनी दिली आहे.
दरम्यान, निती आयोगाचे सदस्य व्ही. के. पॉल यांनी देखील या मुद्द्यावर सविस्तर भूमिका मांडली आहे.
“न्यूयॉर्क टाईम्सने ही आकडेवारी नेमकी कशाच्या आधारावर घेतली?
 त्याला कोणताही आधार नाही.
जर हेच गणित न्यूयॉर्कमधल्या मृतांच्या आकडेवारीसाठी लावायचं झाल्यास, मे महिन्यात न्यूयॉर्कमध्ये १.७५ लाख मृत्यू झालेले असू शकतात.
पण ते हे मान्य करणार नाहीत.
ते सांगतात फक्त १६ हजार मृत्यू.
त्यांनी दिलेली आकडेवारी ही वास्तवापासून दिशाभूल करणारी आहे.
हे फक्त काही लोकांना वाटलं म्हणून त्यांनी गृहीत धरलं.
एका नावाजलेल्या वृत्तपत्राने अशा प्रकारे माहिती छापायला नको होती.
भारताकडे मृत्यूदर मोजण्याची सक्षम पद्धती अस्तित्वात आहे”,असं व्ही. के. पॉल म्हणाले.
न्यूयॉर्क टाईम्सने या वृत्तामध्ये भारतातील करोना मृतांची संख्या मोजण्याच्या पद्धतीवर देखील आक्षेप घेण्यात आले होते.
“भारतात लोकांच्या चाचण्याही व्यवस्थित केल्या जात नाहीत आणि रुग्णांच्या मृतांची नोंद देखील व्यवस्थित ठेवली जात नाही.
करोनामुळे अनेक रुग्णांचा घरीच मृत्यू होत असून ग्रामीण भागांमध्ये होणाऱ्या मृत्यूंचा समावेश देखील सरकारी आकडेवारीमध्ये होत नाही”,असा दावा या वृत्तात करण्यात आला होता.
देशात करोना करोना महमारीमुळे आतापर्यंत लाखो जणांना जीव गमावावा लागला आहे.
यामुळे कित्येक कुटुंबांनी आधार गमवाला आहे.
यामध्ये सामान्य नागरिकच नाही तर अगदी व्हीआयपी व्यक्तींपासून ते करोना योद्धे, शासकीय कर्मचारी, सेलिब्रिटी व पत्रकारांचा देखील समावेश आहे.
या पार्श्वभूमीवर केंद्र सरकारकडून एक महत्वपूर्ण निर्णय घेण्यात आला आहे.
केंद्र सरकारकडून करोनामुळे मृत्यू झालेल्या ६७ पत्रकारांच्या कुटुंबासाठी ५ लाख रुपये आर्थिक मदतीची घोषणा करण्यात आली आहे.
एएनआयने याबाबत वृत्त दिलं आहे.
त्यानुसार भारत सरकारने करोनामुळे मृत्यू झालेल्या पत्रकारांच्या ६७ कुटुंबाना आर्थिक मदतीसाठी मंजुरी दिली आहे.
गुरूवारी माहिती व प्रसारण मंत्रालयाच्या पत्रकार कल्याण योजनेअंतर्गत प्रत्येक परिवारास ५ लाख रुपये देण्याचे जाहीर केले आहे.
अनेक दिवसांपासून करोनामुळे मृत्यू झालेल्या पत्रकारांच्या कुटुंबासाठी आर्थिक मदत दिली जावी, अशी मागणी केली जात होती.
झारखंडचे माजी मुख्यमंत्री रघुवर दास यांनी देखील अशा कुटुंबासाठी सहायता निधीची मागणी केलेली आहे.
केंद्र सरकारने देखील हा मुद्दा गांभीर्याने घेत गुरूवारी एका बैठकीत आर्थिक मदतीसाठी मंजुरी दिली.
केंद्र सरकार ६७ पत्रकारांच्या प्रत्येक कुटुंबास ५ लाख रुपये आर्थिक मदत देणार आहे.
केंद्र सरकारने गुरुवारी भारतामधील करोना लसीकरण मोहीमेसंदर्भातील गैरसमज दूर करण्याच्या उद्देशाने एक पत्रक जारी केलं आहे.
हे पत्रक निती आयोगाचे (आरोग्य विभागाचे) सदस्य आणि लसीकरणासंदर्भातील राष्ट्रीय समितीचे प्रमुख विनोद पॉल यांच्या नावाने जारी करण्यात आलं आहे.
या पत्रकाच्या माध्यमातून केंद्र सरकारने लसीकरणासंदर्भातील अनेक प्रश्नांना उत्तरं दिली आहेत.
विशेष म्हणजे देशातील वेगवेगळ्या राज्यांकडून लस खरेदीसंदर्भात केंद्र सरकारला दोष दिला जात असतानाच केंद्राने वेगवेगळ्या राज्यांनी केलेल्या विनंत्यांनंतरच आम्ही राज्यांना त्यांच्या आवश्यकतेनुसार लसी स्वत: विकत घेण्यासंदर्भातील निर्णय घेतल्याचं म्हटलं आहे.
राज्यांच्या ग्लोबल टेंडर्सला न मिळणारा प्रतिसाद, अधिक वयोगटासाठी लसीकरण सुरु करण्यासाठी राज्यांची केलेल्या मागण्या असे सर्व संदर्भ देत लस तुटवड्याच्या गोंधळासाठी राज्य सरकारं जबाबदार असल्याचं केंद्राने म्हटलं आहे.
केंद्र सरकारने लसींच्या पुरवठ्यासंदर्भातील राज्यांची जबाबदारी झटकली आहे का?
या प्रश्नाअंतर्गत देण्यात आलेल्या उत्तरामध्ये केंद्र सरकारने जबाबदारी झटकलेली नसल्याचं म्हटलं आहे.
लस उत्पादकांना अर्थपुरवठा करण्यापासून ते लसनिर्मितीसंदर्भातील परवानग्या तातडीने देण्यापर्यंत आणि लसी निर्मिती वेगवान करण्यापासून परदेशातून लसी आणण्याबद्दल अनेक काम केंद्र करत असल्याचं सांगण्यात आलं आहे.
केंद्राकडून राज्यांना देण्यात येणाऱ्या लसी लोकांना मोफत देण्यासाठी दिलेल्या असल्याचंही सरकारनं म्हटलं आहे.
यासंदर्भात राज्यातील सरकारांना पूर्ण कल्पना आहे.
केंद्राने राज्यांना जमेल त्यापद्धतीने लसी मिळत असतील तर त्याबद्दल प्रयत्न करण्यास सांगितलं आहे.
हे सुद्धा राज्यांनी केलेल्या विनंतीनंतर सांगण्यात आल्याचं सरकारने म्हटलं आहे.
देशामधील लस निर्मितीची क्षमता किती आहे, परदेशातून लसी आणण्यामध्ये काय अडचणी आहेत हे राज्यांना ठाऊक आहे.
केंद्र सरकारने जानेवारी ते एप्रिल दरम्यान संपूर्ण लसीकरण मोहीम स्वत: राबवली.
तसेच मे महिन्यामधील लसीकरणापेक्षा आधीच्या चार महिन्यातील लसीकरण अधिक सुनियोजित होतं असा दावा सरकारने केलाय.
तसेच आपल्या राज्यांमधील आऱोग्य कर्मचाऱ्यांचे आणि करोना योद्ध्यांचे लसीकरण पहिल्या तीन महिन्यात पुर्ण झालेलं नसतानाच राज्यांनी लसीकरण इतर वयोगटांसाठी खुलं करण्याची मागणी केल्याचंही केंद्राने म्हटलं आहे.
आरोग्य हा राज्यांच्या विषयांअंतर्गत येणारा विषय आहे तसेच लसीकरणाची वयोमर्यादा शिथिल करण्याचा आणि राज्यांना निर्णय घेण्यासंदर्भातील धोरण स्वीकारण्यामागील कारण राज्यांनी केलेल्या मागण्याच होत्या.
आम्ही पहिल्या दिवसांपासून राज्यांना जे सांगत होतो तेच ग्लोबल टेंडर्स नाकरल्यानंतर स्पष्ट होत आहे.
जगभरामध्ये लसींचा तुटवडा असून लसी भारतामध्ये आणणे इतक्या सहजपणे शक्य होणार नाही, हेच आम्ही राज्यांना पहिल्या दिवसांपासून वारंवार इशार देऊन सांगत होतो, असं केंद्राने म्हटलं आहे.
करोनाच्या तिसऱ्या लाटेचा फटका लहान मुलांना बसणार असल्याची भीती व्यक्त केली जात असतानाच लहान मुलांच्या लसीकरणासंदर्भातील चर्चाही सुरु झाल्या आहेत.
असं असतानाच आता केंद्र सरकारने दावा केला आहे की जगातील कोणत्याच देशामध्ये लहान मुलांचं लसीकरण करण्यात आलेलं नाही.
गुरुवारी सरकारी दिलेल्या माहितीनुसार लवकरच लहान मुलांवरील लसीच्या चाचण्यांची सुरुवात होणार आहे.
तसेच केंद्राने लहान मुलांच्या लसीकरणावरुन सुरु असणाऱ्या राजकारणावरही नाराजी व्यक्त केलीय.
केंद्र सरकारने गुरुवारी भारतामधील लसीकरण मोहीमेसंदर्भातील गैरसमज दूर करण्याच्या उद्देशाने एक पत्रक जारी केलं आहे.
हे पत्रक निती आयोगाच्या आरोग्य विभागाचे सदस्य आणि लसीकरणासंदर्भातील राष्ट्रीय समितीचे प्रमुख विनोद पॉल यांच्या नावाने जारी करण्यात आलं आहे.
या पत्रकानुसार जागतिक आरोग्य संघटनेने लहान मुलांच्या लसीकरणासंदर्भात कोणताही सल्ला दिलेला नाही.
देशामध्ये करोनाच्या दुसऱ्या लाटेमुळे हाहाकार माजलेला असतानाच तज्ज्ञांनी तिसऱ्या लाटेचा अंदाज व्यक्त केलाय.
या लाटेमध्ये लहान मुलांमध्ये संसर्गाचं प्रमाण वाढेल अशी भीती व्यक्त केली जात आहे.
याच पार्श्वभूमीवर लहान मुलांच्या लसीकरणाचा विषय चर्चेत आलाय.
मात्र मुलांच्या लसीकरणासंदर्भातील चाचण्या लवकरच सुरु होणार असल्याचं केंद्राने स्पष्ट केलं आहे.
तसेच वर्षाअखेरीसपर्यंत २०० कोटींहून अधिक लसींचे डोस भारतीयांसाठी उपलब्ध असतील असंही केंद्राने म्हटलं आहे.
सरकारने जारी केलेल्या माहितीनुसार सरकार २०२० च्या सुरुवातीपासूनच अनेक कंपन्यांना लसींचे उत्पादन घेण्यासाठी सक्षम बनवण्यासाठी एक प्रभावी सुत्रधार म्हणून भूमिका बजावत असल्याचं म्हटलं आहे.
मुलांच्या लसीकरणासंदर्भात सरकारने दिलेल्या स्पष्टीकरणानुसार चाचण्यांनंतर योग्य निरिक्षणे आणि माहिती उपलब्ध झाल्यावर देशातील वैज्ञानिकांच्या मदतीने लस निर्मितीचं काम हाती घेतलं जाईल.
तसेच व्हॉट्सअप ग्रुपवरील भीती पसरवणाऱ्या मेसेजेच्या आधारे लसीकरण मोहीमेबद्दल निर्णय घेता येणार नाही.
राजकीय नेते या मुद्द्यावरुन राजकारण का करत आहेत, असा प्रश्न केंद्राने उपस्थित केलाय.
इंडिया टुडेने सुत्रांच्या हवाल्याने दिलेल्या वृत्तानुसार भारत बायोटेक दोन ते १८ वर्षांच्या मुलांसाठीच्या लसीच्या चाचण्यांचा दुसऱ्या आणि तिसऱ्या टप्प्यातील क्लिनीकल ट्रायल जून महिन्यामध्ये सुरु करणार आङेत.
काही दिवसांपूर्वी कंपनीला दोन ते १८ वर्षांच्या मुलांवर चाचण्या करण्याची परवानगी देण्यात आली आहे.
भारत बायोटेक आणि इंडियन काऊन्सिल ऑफ मेडिकल रिसर्चने संयुक्तरित्या ही लस बनवली आहे.
फायझर या अमेरिकन कंपनीने त्यांची लस १२ वर्षांवरील व्यक्तींना देता येऊ शकते असं म्हटलं आङे.
कॅनडामध्ये १२ ते १५ वर्षांच्या मुलांना फायझरची लस देण्यास पवानगी दिलीय.
निती आयोगाचे सदस्य विनोद पॉल यांनी भारत सरकार परदेशी लस निर्मिती कंपन्यांच्या संपर्कात असल्याचं म्हटलं होतं.राजस्थानचे मुख्यमंत्री अशोक गेहलोत यांनी पंतप्रधान नरेंद्र मोदी, केंद्रीय आरोग्यमंत्री हर्ष वर्धन आणि केंद्र सरकारला करोनाच्या तिसऱ्या लाटेसंदर्भातील इशारा दिलाय.
वेळेत लसीकरण झालं नाही तर करोनाची तिसरी लाट ही करोनाच्या दुसऱ्या लाटेपेक्षाही भयंकर असेल, अशी भीती गेहलोत यांनी व्यक्त केलीय.
तिसऱ्या लाटेमध्ये मुलांना मोठ्या प्रमाणात कोरनाचा संसर्ग झाला तर देश कधीच माफ करणार नाही असंही गेहलोत यांनी म्हटलं आहे.
गेहलोत यांनी ट्विटवरवरुन यासंदर्भातील भाष्य केलं आहे.
“१३० कोटी लोकसंख्या असणाऱ्या आपल्या देशामध्ये तातडीने सर्वांच्या लसीकरणाची सोय केली नाही आणि करोना तिसऱ्या लाटेमध्ये मुलांना संसर्ग झाला तर ऑक्सिजन आणि औषधांच्या कमतरतेमुळे दुसऱ्या लाटेमध्ये जी परिस्थिती निर्माण झाली त्यापेक्षा जास्त गंभीर परिस्थिती निर्माण होईल.
तिसऱ्या लाटेमध्ये संसर्गाचं प्रमाण वाढलं तर आपण लहान मुलांना वाचवू शकणार नाही,”असं गेहलोत यांनी ट्विट केलं आहे.
पुढच्या ट्विटमध्ये त्यांनी पंतप्रधान मोदी आणि आरोग्यमंत्र्यांना टॅग केलं आहे.
“मोदीजी आणि हर्ष वर्धनजी लसींच्या उत्पदनाला सर्वोच्च प्राधान्य देणं गरजेचे होतं.
यासाठी गरज पडल्यास कायद्यात बदल करुन इतर कंपन्यांनाही लसींच्या निर्मितीसंदर्भातील परवानगी देऊन प्रोत्साहन द्यायला हवं होतं.
भारत हा जगभरामध्ये लस निर्मितीसाठी आघाडीचा देश मानला जातो,”असं गेहलोत यांनी म्हटलं आहे.
आपल्या तिसऱ्या ट्विटमध्ये केंद्रीय आरोग्य मंत्रालयाची आकडेवारी सोडून राज्यांना जास्त प्रमाणात लसी उपलब्ध करुन देण्यावर भर देण्यात यावा अशी मागणी गेहलोत यांनी केलीय.
तिसऱ्या लाटेत मुलांना संसर्ग झाला तर देश कधीच माफ करणार नाही, असं गेहलोत म्हणालेत.
करोनाच्या तिसऱ्या लाटेमध्ये लहान मुलांना संसर्ग होण्याची भीती व्यक्त केली जात असल्याने टास्क फोर्स निर्माण करुन त्यासंदर्भातील उपाययोजनांचे काम केंद्रीय आणि वेगवेगळ्या राज्यांमधील सरकारांनी राज्य स्तरावर सुरु केलं आहे.
देशात करोनाचा कहर सुरुच आहे.
गेल्या काही दिवसांपासून देशात करोना रुग्णसंख्येत लक्षणीय घट दिसून येत आहे.
मात्र, मृत्यू्चे प्रमाण अद्याप चिंतेचा विषय आहे.
भारतात, गेल्या २४ तासात करोना संक्रमणामुळे ३,८४७ रुग्णांचा मृत्यू झाला आहे.
आज (गुरूवार) आरोग्य मंत्रालयाने जाहीर केलेल्या आकडेवारीनुसार, गेल्या २४ तासात करोनाचे २,६३,५३३ नवीन रुग्ण आढळले आहेत.
देशात गेल्या २४ तासात २,११,२९८ नवीन करोना रुग्ण आढळले.
तर २,८३,१३५ रुग्णांना डिस्चार्ज देण्यात आला आहे.
तसेच ३,८४७ रुग्णांचा मृत्यू झाला आहे.
सध्या देशात २४,१९,९०७ बाधित रुग्ण आहेत.
आतापर्यंत भारतात २,७३,६९,०९३ करोना रुग्ण आढळले आहेत.
तर २,४६,३३,९५२ रुग्णांनी करोनावर मात केली आहे.
३,१५,२३५ रुग्णांचा करोनामुळे मृत्यू झाला आहे.
करोनाचा संसर्ग रोखण्यासाठी देशात लसीकरण करण्यात येत आहे.
आतापर्यंत  २०,२६,९५,८७४ नागरीकांना लस देण्यात आली आहे,देशात करोनाचा हाहाकार सुरु असतांना लसीकरण करणे महत्वाचे आहे.
देशात मोठ्या प्रमाणात लशीचा अभाव दिसून येत आहे.
त्यामुळे अनेक राज्यात लसीकरण केंद्र देखील बंद पडले आहेत.
या पार्श्वभूमीवर दिलासादायक बातमी समोर आली आहे.
अमेरिकन फार्मा कंपनी फायझरने दावा केला आहे की, त्यांची लस भारतात पसरलेल्या करोना व्हायरस विरूद्ध प्रभावी आहे.
दरम्यान कंपनीने लस साठवण्याबाबतही चर्चा केली.
जुलै ते ऑक्टोबर दरम्यान भारताला ५ कोटी डोस देण्यास फायझर तयार आहे.
फायझर फार्मा कंपनी देशात फास्ट ट्रॅक मंजुरी मिळविण्यासाठी प्रयत्न करीत आहे.
अलीकडे आढळलेल्या डेटा पॉइंट्स SARS-CoV-2 विरुद्ध भारतात BNT612b2 चे दोन डोस प्रभावशाली राहतील.
तांत्रिकदृष्ट्या, फायझरची लस BNT612b2 म्हणून ओळखली जाते.
कंपनीने म्हटले आहे की, लशीचे परीणाम जाणून घेण्यासाठी पब्लिक हेल्थ इंग्लंडने नुकताच एक अभ्यास केला.
या अभ्यासात २६ टक्के ‘भारतीय किंवा ब्रिटिश भारतीय’होते.
त्यानंतर BNT612b2 लस प्रभावी असल्याचे २२ मे रोजी पूर्ण झालेल्या अभ्यासानुसार सिद्ध झाले आहे.
फायझरने असेही म्हटले आहे की, ही लस १२ वर्षे किंवा त्यापेक्षा जास्त वयाच्या लोकांना दिली जाऊ शकते आणि १ महिन्यांपर्यंत २-८ डिग्री सेल्सिअस तापमानात ठेवता येते.
याव्यतिरिक्त, कतारमध्ये राष्ट्रीय स्तरावरील लसीकरण कार्यक्रमात B.1.1.7व्हेरिएंट विरूद्ध लसीची ८९ टक्के जास्त परिणामकारकता दिसून आली आहे.
हा व्हेरिएंट आधी ब्रिटनमध्ये आढळला होता.
तर, दक्षिण आफ्रिकेत आढळलेल्या B.1.351 व्हेरिएंट विरूद्ध लस ७५ टक्के प्रभावी होती.
या अभ्यासात २४ टक्के लोक भारतीय असल्याचे कंपनीने म्हटले आहे.
फायझर आणि भारत सरकार यांच्यात चर्चा सुरू आहे.
लस उत्पादक कंपनीने नुकसान भरपाईसह काही अन्य सुट देण्याची मागणी केली आहे.
या आठवड्यात झालेल्या बैठकीत कंपनीने एफिकेसी ट्रायल्स सबंधित नवीन डेटा पॉइंट्स तसेच अन्य देश आणि डब्ल्यूएचओची परवानगी सबंधित माहिती दिली आहे.
काही दिवसांपूर्वी निती आयोगाचे सदस्य व्ही के पॉल यांनी सरकारला असे म्हटले होते की, परदेशी लस उत्पादकांशी सरकार सतत संपर्कात असते.
भारत सरकार आणि फायझरचे चेअरमन आणि मुख्य कार्यकारी अधिकारी अल्बर्ट बोरला यांच्या नुकत्याच झालेल्या बैठकीनंतर दोन्ही बाजूंनी कोविड-१९ लसीला परवानगी देण्यासाठी तीन मुद्यावर काम करण्यास एकमत झाल्याची सुत्रांची माहिती आहे.
यामध्ये केंद्रीकृत खरेदी, भरपाई, जबाबदारी आणि परवानगी नंतर अभ्यासासाठी नियामक स्तरावरील आवश्यकतांचा समावेश असेल.
गुजरात उच्च न्यायलायाने भविष्यात करोनाच्या येणाऱ्या लाटांसंदर्भात चिंता व्यक्त केली आहे.
न्यायालयाने राज्य सरकारला करोनाच्या पार्श्वभूमीवर भविष्यातील धोका लक्षात घेता आरोग्य व्यवस्था अधिक सक्षम करण्याची गरज असल्याचं सांगितलं आहे.
या साथीची तिसरी आणि चौथी लाट येण्याची शक्यता असल्याने आरोग्य व्यवस्था सक्षम करणं आवश्यक असल्याचं न्यायालयाने म्हटलं आहे.
तसेच लोक मास्क वापरणे, सोशल डिस्टन्सिंग आणि स्वच्छतेच्या नियमांचे पालन करत नसल्याबद्दल न्यायालयाने चिंता व्यक्त केलीय.
लोकांकडून नियमांचे पालन होत नसल्यासंदर्भात नाराजी व्यक्त करताना,“भारतामध्ये चीनप्रमाणे कठोर शिस्त पाळण्यासंदर्भातील नियम लागू करता येणार नाही,”असं न्यायालयाने म्हटलं.
न्या. बेला त्रिवेदी आणि भार्गव डी. करिया यांच्या द्विसदस्यीय खंडपीठाने गुजरात सरकारला करोनाच्या पार्श्वभूमीवर आरोग्य व्यवस्था बळकट करण्यावर भर देण्याची गरज असल्याचा सल्ला दिला.
गुजरातमधील करोना परिस्थिती आणि त्यासंदर्भातील मुद्द्यांची न्यायालयाने स्वत: दखल घेत सुमोटो पद्धतीने जनहित याचिका दाखल करुन घेतली.
याच याचिकेच्या सुनावणीदरम्यान न्यायालयाने ही मतं व्यक्त केली आहेत.
राज्याच्या ग्रामीण भागातील आरोग्य व्यवस्था दूरदृष्टीने विचार करुन सुदृढ करण्याची गरज आहे असंही न्यायालयाने म्हटलं आहे.
“साथीची तिसरी आणि चौथी लाट आली तर काय कऱणार?
तिसऱ्या लाटेनंतर चौथी लाट येणार कारण राज्यातील लोक मास्क वापरणे, सोशल डिस्टन्सिंगचा अवलंब करणे यासारख्या नियमांचे पालन करताना दिसत नाहीत.
देशात कोणीच फार गांभीर्याने नियम पाळत नाहीय त्यामुळे दर सहा महिन्यांनी नवी लाट येईल,”अशा शब्दांमध्ये न्यायालयाने आपली नाराजी व्यक्त केली.
सुनावणीदरम्यान अटॉर्नी जनरल कमल त्रिवेदी यांनी,“यासंदर्भात आपल्याला तयारी करण्याची गरज आहे,”असं मत मांडलं.
तसेच करोनाच्या पार्श्वभूमीवर त्रिवेदी यांनी भारताची तुलना युरोपीयन देशांशी केली तेव्हा न्यायलायाने भारताची तुलना केवळ चीनसोबत होऊ शकते असं म्हटलं.
चीनने करोनासंदर्भात उत्तम काम केल्याचं मत न्यायलयाने व्यक्त केलं.
“तुम्हाला केवळ चीन सोबत तुलना करावा लागेल.
त्यांनी उत्तम काम केलं आहे.
पण तेथील नियमांप्रमाणे इथे (भारतात) शिस्त पाळण्यासंदर्भातील कठोर नियम लागू करता येणार नाही.
त्यामुळेच आरोग्य व्यवस्था बळकट करण्यावरच आपल्याला भर द्यावा लागेल,”असं न्यायालयाने म्हटलं.
जिल्ह्य़ात २४ तासांत १६ करोना रुग्णांचा मृत्यू झाला, तर ६८५ नवीन रुग्णांची भर पडली.
विशेष म्हणजे,  अडीच महिन्यांनी येथील सक्रिय रुग्णांची संख्या १० हजारांहून खाली नोंदवली गेली.
४ मार्च २०२१ रोजी  जिल्ह्य़ात ९ हजार ६३१ सक्रिय रुग्ण होते.
५ मार्च रोजी ही संख्या १० हजार ४३२, ६ मार्चला १० हजार ७४६ वर गेली.
त्यानंतर  २९ एप्रिलला ही संख्या थेट ७७ हजार ६२७ वर पोहोचली होती.
परंतु आता करोना नियंत्रणात येत असल्याचे चित्र आहे.
त्यामुळे बुधवारी शहरात ५ हजार ४६८, ग्रामीणला ४ हजार २९५ असे एकूण ९ हजार ७६३ रुग्ण होते.
त्यातील गंभीर संवर्गातील २ हजार ६११ रु्ग्णांवर विविध कोविड रुग्णालय वा कोविड केअर सेंटरमध्ये  तर ७ हजार १५२ रुग्णांवर गृह विलगीकरणात उपचार सुरू आहेत.
दरम्यान, दिवसभरात शहरात ४, ग्रामीणला ७, जिल्ह्य़ाबाहेरील ५ असे एकूण १६ मृत्यू झाले.
त्यामुळे शहरातील आजपर्यंतच्या मृत्यूची संख्या ५ हजार २१३, ग्रामीण २ हजार २७३, जिल्ह्य़ाबाहेरील १ हजार ३५२ अशी एकूण जिल्ह्य़ात ८ हजार ८३८ रुग्णांवर पोहोचली.
२४ तासांत शहरात ३३९, ग्रामीणला ३४१, जिल्ह्य़ाबाहेरील ५ असे एकूण ६८५ रुग्ण आढळले.
त्यामुळे शहरातील आजपर्यंतच्या करोनाग्रस्तांची संख्या ३ लाख २९ हजार ९४२, ग्रामीण १ लाख ४१ हजार २२०, जिल्ह्य़ाबाहेरील १ हजार ५३४ अशी एकूण जिल्ह्य़ात ४ लाख ७२ हजार ६९६ रुग्णांवर पोहोचली आहे.
शहरात दिवसभरात ७०४, ग्रामीणला १ हजार ५० असे एकूण १ हजार ७५४ व्यक्ती करोनामुक्त झाले.
त्यामुळे शहरातील आजपर्यंतच्या करोनामुक्तांची संख्या ३ लाख १९ हजार ८४७, ग्रामीण १ लाख ३४ हजार २४८ अशी एकूण  ४ लाख ५४ हजार ९५ व्यक्तींवर पोहोचली.
आजपर्यंतच्या करोनाग्रस्तांच्या तुलनेत हे करोनामुक्तांचे प्रमाण सुधारून ९६.११ टक्के नोंदवले गेले.
शहरात दिवसभरात ११ हजार ३९५, ग्रामीणला ५ हजार ४५४ अशा एकूण  १६ हजार ८४९  चाचण्या झाल्या.
ही  संख्या मंगळवारी १४ हजार १४५ एवढी होती.
विदर्भाच्या अकरा जिल्ह्य़ांत २४ तासांत ८६ करोनाबाधित रुग्णांचा मृत्यू तर ३ हजार ४१३ नवीन रुग्णांची भर पडली.
करोना मृत्यूची संख्या अनेक आठवडय़ांनी शंभरखाली नोंदवण्यात आल्याने दिलासा मिळाला आहे.
विदर्भात २२ मे रोजी १३५ मृत्यू, २३ मे रोजी ११६ मृत्यू, २४ मे रोजी १०८ मृत्यू, २५ मे रोजी १०४ करोनाग्रस्तांचे मृत्यू झाले होते.
बुधवारी ही मृत्यूसंख्या ८६ रुग्णांवर आली.
२४ तासांत दगावलेल्यांमध्ये नागपूर शहरातील ४, ग्रामीणचे ७, जिल्ह्य़ाबाहेरील ५ अशा एकूण १६ रुग्णांचा समावेश होता.
ही नागपुरातील गेल्या काही महिन्यातील सर्वात कमी मृत्यूसंख्या आहे.
तर नागपूर जिल्ह्य़ात दिवसभरात ६८५ नवीन रुग्ण आढळले.
विदर्भातील एकूण मृत्यूत नागपूर जिल्ह्य़ातील १८.६० टक्केमृत्यूंचा समावेश आहे.
अमरावतीत ९ मृत्यू तर ५२८ नवीन रुग्ण आढळले, चंद्रपूरला ९ मृत्यू तर २७८ रुग्ण, गडचिरोलीत ५ मृत्यू तर ८३ रुग्ण, यवतमाळला ८ मृत्यू तर १६१ रुग्ण, भंडाऱ्यात १ मृत्यू तर २२८ रुग्ण, गोंदियात ५ मृत्यू तर ७६ रुग्ण, वाशीमला ४ मृत्यू तर ३१४ रुग्ण, अकोल्यात ९ मृत्यू तर ३३० रुग्ण, बुलढाण्यात ७ मृत्यू तर ४९१ रुग्ण, वर्धा जिल्ह्य़ात १३ मृत्यू तर २३९ नवीन रुग्ण आढळले.
करोनाचा संसर्ग रोखण्यासाठी वैज्ञानिकांनी दोन नवीन प्रभावशाली औषधांची निर्मिती केली असून ज्या लोकांना ही औषधे देण्यात आली, त्यांचा करोनापासून पूर्णपणे बचाव झाला आहे.
पेप्टाइडवर आधारित ही औषधे असून ती क्यूआयएमआर बेर्गहॉफर मेडिकल रीसर्च इन्स्टिट्यूट या ऑस्ट्रेलियातील संस्थेने तयार केली आहेत.
फ्रान्सच्या आयडीएमआयटी या संस्थेत या औषधाच्या काही चाचण्या करण्यात आल्या आहेत.
याबाबतचा शोधनिबंध नेचर सेल डिस्कव्हरी या नियतकालिकात प्रकाशित करण्यात आला आहे.
प्रयोगशाळेतील चाचण्यात असे दिसून आले, की पहिल्या पेप्टाइड आधारित औषधाने एसीइ २ प्रथिनाला रोखून मानवी शरीरात संसर्ग कमी केला जातो.
एसीइ २ या प्रथिनाच्या मदतीनेच विषाणू पेशीला चिकटून संसर्ग करतो.
हा विषाणू नंतर संरक्षित पेप्टाइडला पेशी समजून हल्ला करतो व त्याची फसगत होते.
पेप्टाइड आधारित दुसऱ्या औषधात विषाणू यजमान पेशींमध्ये विषाणूंची संख्या वाढवू शकत नाही.
त्यामुळे प्रतिकारशक्तीही वाढते.
वरिष्ठ संशोधक व प्राध्यापक सुधा राव यांनी सांगितले, की एसीइ २ प्रथिनासाठी रासायनिक खुणेचे काम करणारी काही रसायने असतात, त्यांचा अभ्यास करून ही औषधे तयार केली आहेत.
त्यामुळे विषाणू पेशीत प्रवेश करू शकत नाही.
दोन्ही पातळ्यांवर काम करणारी ही औषधे आहेत.
चाचण्या पूर्ण यशस्वी झाल्यानंतर त्यांचा उपचारपद्धतीत समावेश करता येऊ शकेल.
या औषधाचे कुठले दुष्परिणाम नसल्याचे स्पष्ट झाले आहे.
कक्ष तपमानाला स्थिर राहू शकत असल्यामुळे ती साठवण्यासाठी वेगळी व्यवस्था लागत नाही.
ती वितरणासही सोपी आहेत.
या औषधांमध्ये सार्स करोना २ विषाणूला लक्ष्य करण्याऐवजी ज्या पेशी त्या विषाणूला प्रतिसाद देतात त्यांना लक्ष्य करण्यात आले आहे.
पेप्टाइड वर आधारित हे पहिले औषध असून ते संसर्गाच्या आधीच दिले तर विषाणूपासून बचाव होतो तसेच हे औषध घेतले असेल, तर नंतर घेतलेल्या लशींची परिणामकारकताही वाढते.
दुसरे एक औषध तयार करण्यात आले असून त्याच्या मदतीने विषाणूचा संसर्गित पेशीतील फैलाव रोखला जातो.
सार्स सीओव्ही २ विषाणू पेशीत कशा पद्धतीने प्रवेश करतो याचा अभ्यास करून पेप्टाइड आधारित हे औषध तयार केले आहे.
देशात करोनाच्या दुसऱ्या लाटेमुळे सर्वजण त्रस्त आहेत.
मोठ्या प्रमाणात करोनाचा संसर्ग पसरत असून हा संसर्ग रोखण्यासाठी देशात काही निर्बंधासह लॉकडाउन लावण्यात आला आहे.
या करोना काळात डॉक्टर, नर्स रात्रंदिवस रुग्णांची सेवा करत आहेत.
करोनाची तिसरी लाट येण्याची शक्यता देखील तज्ज्ञांनी वर्तवली आहे.
त्यामुळे नागरीकांमध्ये भीतीचे वातावरण पसरले आहे.
मात्र डॉक्टर, नर्स न भीता रुग्णांची सेवा करत आहेत.
या आरोग्य कर्मचार्‍यांना करोना योद्धांचा दर्जा तर मिळाला.
परंतु छत्तीसगडच्या नर्सचे समर्पण पाहता असे दिसते की या योद्ध्यांचे बलिदान हे शहादांपेक्षा कमी नाही.
छत्तीसगडच्या काबीरधाम जिल्ह्यातील लिमोमधून एक घटना समोर आली आहे.
एक नर्स आयुष्याची पर्वा न करता रात्रंदिवस रुग्णांची सेवा करत होती.
९ महिन्यांची गर्भवती असूनही, ती कोविड वॉर्डमध्ये ड्यूटी करत होती.
परंतु याच काळात तिला करोनाचा संसर्ग झाला.
एका मुलीला जन्म दिल्यानंतर तिचा कोरोनामुळे मृत्यू झाला.
नर्स प्रभा बंजारे यांची पोस्टिंग मोरमाली जिल्ह्यातील प्राथमिक आरोग्य केंद्र, खैरवार खुर्द येथे होती.
त्या ९ महिन्यांच्या गर्भवती असूनही कोविड वॉर्डमध्ये ड्यूटी करत होत्या.
गरोदरपणात गावात भाड्याने खोली घेऊन त्या एकट्याच राहात होत्या.
तिथून त्या रुग्णालयात जात असत.
प्रभाचे पती भेजराज म्हणाले,“प्रभा ९ महिन्यांच्या गर्भवती अवस्थेत कोविडमध्ये ड्युटी करत राहिली.
३० एप्रिल रोजी प्रसूतीसाठी तिला कवर्धा येथील खासगी रुग्णालयात दाखल करण्यात आले.
जिथे तिने सिझेरियन ऑपरेशनद्वारे एका मुलीला जन्म दिला.
यावेळी रुग्णालयात राहत असताना तिला बर्‍याच वेळा ताप आला.
डिस्चार्जनंतर घरी आले असता त्यांना खोकला देखील जाणवू लागला.
”प्रभा यांचा अ‌ॅन्टीजेन चाचणीत अहवाल पॉझिटीव्ह आल्यानंतर त्यांना वर्धा येथील रुग्णालयात दाखल करण्यात आले.
ऑक्सिजनची पातळी कमी असल्यामुळे त्यांना रायपूर येथे हलविण्यात आले.
दरम्यान, उपचार सुरू असताना २१ मे रोजी रात्री त्यांचे निधन झाले.
पती भेजराज यांनी सांगितले की, “त्यांनी प्रभाला अनेक वेळा रजा घेण्यास सांगितले, परंतु गर्भवती असतानाही प्रभाने तिचे कर्तव्य बजावले.
करोनाचं संकट दूर करण्यासाठी लसीकरण हे सर्वात प्रभावी हत्यार आहे.
मात्र गेल्या काही दिवसात करोना लशींचा तुटवडा जाणवत असल्याने देशात लसीकरणाचा वेग मंदावला आहे.
अनेक ठिकाणी लसीकरण केंद्र देखील बंद आहेत.
अशात केंद्र सरकारने लस वाया घालवत असलेल्या राज्यांची यादी जाहीर केली आहे.
या यादीत झारखंड आणि छत्तीसगड ही दोन राज्य आघाडीवर आहेत.
झारखंड राज्याने पुरवठा करण्यात आलेल्या एकूण लशींच्या ३७.३ टक्के लशी वाया घालवल्या आहेत.
तर छत्तीसगडमध्ये एकूण लशींच्या ३०.२ टक्के लशी वाया गेल्या आहेत.
झारखंड आणि छत्तीसगड या राज्यांव्यतिरिक्त तामिळनाडू, जम्मू काश्मीर आणि मध्य प्रदेशात लस वाया घालवण्याचं प्रमाण अधिक आहे.
तामिळनाडूत १५.५ टक्के, जम्मू काश्मीरमध्ये १०.८ टक्के आणि मध्य प्रदेशमध्ये १०.७ टक्के इतक्या लशी वाया गेल्या आहेत.
एकूण देशाचा विचार केला तर आतापर्यंत देशात ६.३ टक्के लशी वाया गेल्या आहेत.
केंद्रीय आरोग्य मंत्रालयाने जारी केलेल्या आकडेवारीनंतर झारखंडचे मुख्यमंत्री हेमंत सोरेन यांनी ट्वीट केलं आहे.
“लशींची नासाडी होणार नाही यासाठी आम्ही काळजी घेत आहोत.
पण आकडेवारीत वाया घालवण्याचं प्रमाण चुकीचं आहे.
आतापर्यंत एकूण लशींच्या ४.६५ टक्के लशी वाया गेल्या आहेत.
काही तांत्रिक अडचणींमुळे कोविन पोर्टलवर योग्य डाटा पोहोचू शकला नाही”असं स्पष्टीकरण मुख्यमंत्री हेमंत सोरेन यांनी दिलं आहे.
आतापर्यंत देशात एकूण २०.०६ कोटी नागरिकांचं लसीकरण झालं आहे.
त्यात १५.७१ कोटी लोकांना लसीचा पहिला डोस तर ४.३५ कोटी लोकांना दोन्ही डोस देण्यात आले आहेत.
देशात गेल्या २४ तासात २०.३६ लाख लोकांना लस दिली गेली आहे.
देशभरामध्ये आधीच करोनाचं संकट असताना सायबर गुन्ह्यांचे प्रमाणही वाढलं आहे.
लॉकडाउन आणि निर्बंधांमुळे ऑनलाइन व्यवहारांमध्ये वाढ झालीय.
त्यामुळेच सायबर गुन्हेगारीही वाढल्याचं चित्र दिसून येत आहे.
त्यामुळेच एका चुकीच्या पोस्टमुळे सायबर गुन्हेगारांच्या हाती माहिती लागण्याची शक्यताही नाकारता येत नाही.
देशातील नागरिकांनी अधिक स्मार्टपणे ऑनलाइन माध्यमांवर सजग रहावे म्हणून सरकारकडूनही वेळोवेळी सूचना आणि इशारे देण्यात येतात.
सरकारने नुकताच करोना लसीच्या प्रमाणपत्रासंदर्भात असाच एक इशारा दिलाय.
सरकारने करोना लसीकरणानंतर देण्यात येणारं प्रमाणपत्र ऑनलाइन माध्यमांवर, सोशल नेटवर्किंगवर पोस्ट न करण्याचं आवाहन केलं आहे.
या प्रमाणपत्रावर लस घेणाऱ्या व्यक्तीची बरीच खासगी माहिती असते.
यात नाव, वय यासारख्या माहितीचा समावेश असतो.
या माहितीच्या आधारे सायबर गुन्हेगार फसवणूक करु शकतात.
करोना लसीचा डोस घेतल्यानंतर लस घेणाऱ्या व्यक्तीला सरकारकडून लसीकरणाचं प्रमाणपत्र दिलं जातं.
यामध्ये लसीकरणासंदर्भातील महितीबरोबरच इतर महत्वाची माहितीही असते.
हे प्रमाणपत्र भविष्यामध्ये आंतरराष्ट्रीय प्रवासादरम्यान लस घेतल्याचा पुरावा म्हणून कमी येऊ शकतं.
कोवीन आणि आरोग्य सेतूवरुन हे प्रमाणपत्र डाऊनलोड करता येतं.
सरकारने सोशल नेटवर्किंगसंदर्भातील सूचना देण्यासाठी सुरु केलेल्या सायबर दोस्त या ट्विटर हॅण्डलवरुन हे प्रमाणपत्र सोशल नेटवर्किंगवर पोस्ट न करण्याचं आवाहन केलं आहे.
केंद्रीय गृह मंत्रालयाच्या अंतर्गत या सोशल दोस्त ट्विटर हॅण्डलचा कारभार पाहिला जातो.
करोना लसीकरणासंदर्भातील हे प्रमाणपत्र आणि फोटो सोशल नेटवर्किंगवर अपलोड करण्याच्या प्रमाणामध्ये वाढ झाल्याचं मागील काही काळापासून दिसून येत आहे.
एक मेपासून १८ वर्षांवरील व्यक्तींच्या लसीकरणाला सुरुवात झाल्याने अशा फोटोंची संख्या वाढल्याचं दिसून येत आहे.
त्यामुळेच भविष्यात या सोशल नेटवर्किंगवरील पोस्टचा त्रास होऊ नये म्हणून सरकारकडून हा इशारा देण्यात आलाय.
करोनाची सर्वात पहिली लस घेणाऱ्यांपैकी असणाऱ्या विल्यम शेक्सपिअर नावाच्या व्यक्तीचा मृत्यू झाला आहे.
८१ वर्षांच्या शेक्सपिअर यांना ८ डिसेंबर रोजी फायझर-बायोएनटेकच्या लसीचा पहिला डोस देण्यात आला होता.
इंग्लंडमधील युनिव्हर्सिटी हॉस्पीटल कॉनव्हेंट्रीमध्ये मार्गारेट केनान या ९० वर्षीय आजींबरोबरच शेक्सपिअर यांनाही लसीचा डोस देण्यात आलेला.
क्लिनिकल ट्रायलदरम्यान या दोघांनाही लसीचे डोस देण्यात आले होते.
लस घेतल्यानंतर विल्यम शेक्सपिअर यांच्या नावाची वृत्तपत्रांमध्ये बरीच चर्चा झाली होती.
जगातील सर्वोत्तम नाटककार म्हणून ओळखल्या जाणाऱ्या विल्यम शेक्सपिअरच्या नावाशी साधर्म्य असणारं नाव असल्याने या ८१ वर्षीय आजोबांबद्दल इंग्लंडमध्ये चांगलीच चर्चा रंगल्याचं दिसून आलं.
गेल्या चारशे वर्षांहून अधिक काळ नाटकं जगभरातील रंगकर्मीनाच नव्हे, तर एकूणच कलावंत जमातीला कायम खुणावत आलेल्या शेक्सपिअर या नावाशी तंतोतंत मेळ खाणारं नाव असल्याने या आजोबांना लस दिल्याच्या बातमीची दखल आंतरराष्ट्रीय वृत्तपत्रांनाही घेतली होती.
ज्या युनिव्हर्सिटी हॉस्पीटल कॉनव्हेंट्रीमध्ये शेक्सपिअर यांनी वयाच्या ८१ व्या वर्षी करोनाची लस घेतली त्याच रुग्णालयामध्ये त्यांचा मृत्यू झाला.
शेक्सपिअर हे रोल्स रॉयस कंपनीचे माजी कर्मचारी होते.
त्यांच्या मृत्यूसंदर्भातील बातमी डेली मेल या वृत्तपत्राने दिलीय.
जेनी इनिस या शेक्सपिअरच्या मित्राने फेसबुकवर “अनेक गोष्टींसाठी तो कायम आठवणीत राहील.
त्यामध्ये लस घेण्याचाही समावेश आहे.
त्याला श्रद्धांजली वाहण्याचा सर्वोत्तम मार्ग म्हणजे स्वत:चं लसीकरण करुन घेणं,”असा मजकूर पोस्ट केलाय.
शेक्सपिअर यांचा मृत्यू करोनामुळे झाला नसून आधीपासून असणाऱ्या आजारामुळे झाल्याचं सांगण्यात आलं आहे.
डिसेंबरमध्ये लस घेतल्यानंतर शेक्सपिअर यांनी आपली प्रतिक्रिया देताना, त्यांनी समाधान व्यक्त करतानाच रुग्णालयातील सर्व कर्मचाऱ्यांकडून चांगली वागणूक मिळाल्याचं सांगितलं.
“करोनाची पहिली लस घेणारी व्यक्ती म्हणून त्यांची प्रसारमाध्यमांनी दखळ घेतली.
त्यांनी मागील अनेक दशकांमध्ये केलेल्या कामासाठी ते कायम लक्षात राहतील,”असं शेक्सपिअर सदस्य असणाऱ्या वेस्ट मिडलॅण्ड्स लेबर ग्रुपने ट्विटरवरुन म्हटलं आहे.
करोनामुळे एखाद्या व्यक्तीचा मृत्यू झाल्यानंतर त्याच्या शरीरामधील विषाणू निष्क्रिय होतात.
तसेच या मृतदेहाच्या माध्यमातून इतरांना संसर्ग होण्याची शक्यता नसते.
मात्र खबरदारीचा उपाय म्हणून करोनाबाधितांच्या मृत्यूनंतर त्याच्या मृतदेहांवर सध्याच्या प्रोटोकॉलप्रमाणेच अंत्यसंस्कार करण्यात आले पाहिजे, असं नवी दिल्लीमधील भारतीय आयुर्विज्ञान संस्था म्हणजेच एम्समधील फॉरेन्सिक तज्ज्ञांनी केलेल्या एका अभ्यासामध्ये म्हटलं आहे.
एखाद्या व्यक्तीचा करोनामुळे मृत्यू झाल्यानंतर त्याच्या नाक किंवा तोंडामध्ये करोनाचे विषाणू आढळून येत नाहीत असं या अभ्यासात दिसून आलं आहे.
या अभ्यासादरम्यान एम्सच्या डॉक्टरांनी करोनामुळे मरण पावलेल्या १०० मृतदेहांच्या चाचण्या केल्या.
मरण पावल्यानंतर या मृतदेहांच्या शरीरामधील स्वॅब घेऊन चाचण्या करण्यात आल्या तेव्हा त्यांच्या करोना चाचणीचा रिपोर्ट निगेटीव्ह आला.
एम्सच्या फॉरेन्सिंग विभागाचे अध्यक्ष डॉ. सुधीर कुमार यादव यांनी दिलेल्या माहितीनुसार, मृतदेहांच्या माध्यमातून संसर्ग होत असल्याच्या मुद्द्यांवर अभ्यास करण्यासाठी आम्ही एक छोटा प्रयोग केला होता.
या चाचणीदरम्यान करोनामुळे मरण पावलेल्यांच्या मृत्यूच्या दुसऱ्या दिवशी त्यांच्या गळ्यातील आणि नाकातील स्वॅबची चाचणी करण्यात आली.
त्यावेळी आम्हाला त्यांच्या शरीरामध्ये करोना विषाणू आढळून आला नाही.
मात्र एखाद्या व्यक्तीचा मृत्यू झाल्यानंतर काही तासांमध्ये शरीरामधून निघणाऱ्या द्रव्य पदार्थांसंदर्भात खबरदारी घेणं गरजेचं असल्याने मृतदेहांच्या थेट संपर्कात येणं टाळलेलं अधिक योग्य ठरतं.
त्यामुळेच भारत सरकारने एम्समधील फॉरेन्सिक तज्ज्ञांच्या सल्ल्यानुसार करोनामुळे मरण पावल्यानंतर मृतदेह कशापद्धतीने हाताळण्यात यावे यासंदर्भातील नियमावली तयार केली आहे.
एम्समधील अभ्यासादरम्यान मिळालेल्या माहितीच्या आधारेच करोना मृतांच्या अंत्यसंस्काराचे निर्देश सरकारकडून जारी करण्यात आलेत.
हे निर्देश तयार करण्यामध्ये डॉ. सुधीर गुप्ता यांच्यासोबतच एम्समधील डॉक्टरांचाही समावेश आहे.
करोनाबाधित व्यक्तीचा मृतदेह हाताळताना हातामध्य ग्लोव्हज, पीपीई कीट घालूनच काम करण्याचे निर्देश एम्सच्या नियमावलीमध्ये आहेत.
अंत्यसंस्कार केल्यानंतर पुढील धार्मिक विधीसाठी अस्थी गोळा करणे हे पुर्णपणे सुरक्षित असल्याचा निर्वाळाही डॉक्टर गुप्ता यांनी केलाय.
तसेच करोनाबाधित व्यक्तीचे शवविच्छेदन टाळल्यास त्या व्यक्तीच्या मृत्यूनंतर मृतदेहाच्या संपर्कात येणाऱ्या डॉक्टर, आरोग्य कर्मचारी आणि पोलीस अधिकाऱ्यांना होणाऱ्या संसर्गाचं प्रमाण कमी करता येईल असंही सांगण्यात आलं आहे.
अंधत्वाच्या न्यूनतेवर मात करत सारंग रेल्वेमध्ये बिस्किटे- शेंगदाणे विकायचा.
करोना नियमांमुळे सारे विस्कटले.
आता तो त्याच्या सासुरवाडीत जाऊन राहिला आहे.
राज्यात अशा पाच-सात हजारांवर अंध व्यक्तींचे व्यवसाय करोनामुळे गेले आहेत.
त्यांना ना बाहेर पडता येते ना घरातल्या घरात काही व्यवसाय करता येतो.
टाळेबंदी आणि निर्बंधांमुळे त्यांच्यासमोरचे प्रश्न अधिक जटिल बनू लागले आहेत.
अंध व्यावसायिकास त्याची सर्व कामे स्पर्शातून करावी लागतात.
करोना संसर्गात अंतर नियम हा प्रमुख भाग असल्याने त्यांचे व्यवहार ठप्प आहेत.
यातील काही व्यक्तींवर त्यांच्या कुटुंबाचीही जबाबदारी होती.
पण आता प्रश्न गंभीर बनल्याचे नॅशनल फेडरेशन ऑफ ब्लाईंड संघटनेचे अध्यक्ष मनोज सुरडकर यांनी सांगितले.
तीन अंध व्यक्तींमागे एक डोळस अशी रचना करत विविध प्रकारच्या समस्यांना तोंड देणाऱ्या या संघटनेतील काहीजण मदतीसाठी पुढे आले आहेत.
राज्यात या संघटनेचे आठ हजार सदस्य आहेत.
अंध आणि डोळस अशी संख्या दहा हजार.
या संघटनेचे राज्य सचिव असलेले मनोज सुरडकर हे औरंगाबाद येथे म्हाडात नोकरीस असून काही जण महानगरपालिकेत दूरसंचार यंत्रणा परिकर्मी (ऑपरेटर) आहेत.
अन्य अनेकांचे छोटे व्यवसाय आहेत.
मात्र, सारंगसारख्या रेल्वे, बसस्टॅण्डवर साहित्य विक्री करणाऱ्यांची अवस्था करोनामध्ये अधिक वाईट झाली आहे.
मनोज सुरडकर यांनी सांगितले,की सध्या अंध व्यक्तींचे अतोनात हाल होत आहेत.
करोनाकाळात स्पर्शावर बंधने आली आहेत.
अंधांचे स्पर्शाशिवाय पानही हालत नाही.
स्पर्शविरहित वावरणे हे शक्य नाही, असे सरकारच्या ध्यानी आणून दिल्यानंतर सकारात्मक प्रतिसाद मिळाला.
सध्या रेल्वेमधून प्रवास करत बिस्किट पुडे विकणाऱ्या सारंगचा जगण्याचा संघर्ष सुरू आहे.
पत्नी, एक लहान मुलगा, मुलगी, असा त्याचा परिवार आहे.
अलिकडेच त्याच्या वडिलांचा मृत्यू झाला.
सद्यस्थितीत सारंगला भेंडा फॅक्टरीतील सासरवाडीत जाऊन राहावे लागत आहे.
नॅशनल फेडरेशन ऑफ ब्लाईंड संस्थेकडून आळंदीत अंध मुलींसाठी पहिली ते बारावीपर्यंतची शाळा चालवण्यात येते.
तर औरंगाबादेत तापडिया क्लबच्या ठिकाणी मिळालेल्या जागेत १८ वर्षांवरील ३० मुलींचा सांभाळ केला जातो, असे राज्य सचिव मनोज सुरडकर यांनी सांगितले.
सर्वांशी संपर्कासाठी मोबाइल फोन हे साधन असून संवादक उपयोजनद्वारे (टॉक बॅक फिचर) प्रत्येकाच्या अडीअडचणींवर चर्चा करून त्यातून मार्ग काढत आहोत.
दररोज सायंकाळी आम्ही संवाद साधतो.
औरंगाबादेत चार-पाच जणांना करोनाचा संसर्ग झाला होता.
सुदैवाने ते आता करोनामुक्त आहेत.
अंधांसह इतर परिचितांशी संवाद साधून मदत उभी केली जातेकरोनाकाळात रोज नवं संकट उभं असल्याचं दिसत आहे.
ऑक्सिजन सिलेंडर, वैद्यकीय उपकरणं, रेमडेसिवीर इंजेक्शन, रुग्णालयात बेड न मिळणं अशी एक एक संकट समोर असताना आता नवं संकट उभं राहिलं आहे.
पाण्यात करोना व्हायरस आढळल्याने एकच खळबळ उडाली आहे.
उत्तर प्रदेशातील लखनौमध्ये नाल्यातील पाण्याचे नमुने तपासणीसाठी घेण्यात आले होते.
तेव्हा तपासणीत ही धक्कादायक माहिती समोर आली आहे.
उत्तर प्रदेशात नदीपात्रात वाहत असलेल्या मृतदेहांवरून पाण्यात व्हायरस पसरल्याची चर्चा जोर धरत होती.
त्यामुळे आयसीएमआर आणि डब्ल्यूएचओने पाण्याचे नमुने तपासणीसाठी घेण्यास सुरुवात केली होती.
पाण्याचे नमुने तपासणीसाठी ८ सेंटर तयार केले गेले आहेत.
लखनौमधल्या रुकपूर, घंटाघर आणि मछली मोहाल भागातील नाल्यामधून पाण्याचे नमुने घेण्यात आले होते.
१९ मे रोजी या नमुन्यांची तपासणी करण्यात आली होती.
तेव्हा रुकपूर खदरा येथील नाल्यातील पाण्यात करोना व्हायरस असल्याचं आढळून आलं आहे.
एसजीपीआय लॅबनं याबाबतची माहिती संबंधित यंत्रणांना दिले आहेत.
काही दिवसांपूर्वी आम्ही रुग्णाचा अभ्यास केला होता.
तेव्हा आम्हाला भिती होती की, त्याच्या विष्ठेतील व्हायरस पाण्यात पोहोचू शकतो.
जे लोक आपल्या करोना पॉझिटीव्ह असताना होम आयसोलेट होतात.
त्याच्या विष्ठेतून व्हायरस नाल्यांपर्यंत पोहोचू शकतो.
नाल्यामधून पाणी थेट नदीपात्रात पोहोचतं.
या पाण्यातून करोना व्हायरसचा फैलाव होणार की नाही हा रिसर्चचा विषय आहे.
त्याच्या नागरिकांच्या जीवाला किती धोका आहे हे अभ्यासाअंती कळू शकेल.
असं डॉक्टर उज्ज्वला घोषाल यांनी सांगितलं.
सध्या जगभरात करोनावर प्रतिबंधक उपचार म्हणून लसीकरण केलं जात आहे.
मात्र, काही औषधांचा वापर करोनाचा फैलाव नियंत्रित करण्यासाठी केला जात आहे.
रेमडेसिविर इंजेक्शन करोनावर नियंत्रण मिळवण्यासाठी मोठ्या प्रमाणावर वापरलं जात असताना आता त्यासोबतच नवीन कॉकटेल उपचार पद्धती भारतात उपलब्ध होणार आहे.
अमेरिकेचे माजी राष्ट्राध्यक्ष डोनाल्ड ट्रम्प यांना करोनाची लागण झाल्यानंतर त्यांच्यावर या उपचार पद्धतीचा वापर करण्यात आला होता.
Casirivimab आणि Imdevimab या दोन प्रकारच्या अँटिबॉडिजचं कॉकटेल करून हे कॉकटेल इंजेक्शन तयार करण्यात येतं.
या इंजेक्शनच्या एका डोसची किंमत तब्बल ५९ हजार ७५० रुपये इतकी असल्याची माहिती एएनआयनं दिली आहे.
रॉश इंडिया या औषध निर्मिती कंपनीने ही दोन्ही अँटिबॉडी असलेली इंजेक्शन्स बनवली आहेत.
गेल्या वर्षी अमेरिकेचे माजी राष्ट्राध्यक्ष डोनाल्ड ट्रम्प यांच्यावर करोना उपचारांसाठी ही पद्धत वापरण्यात आली होती.
कंपनीकडून जारी करण्यात आलेल्या परिपत्रकानुसार,“दोन्ही इंजेक्शनच्या कॉकटेल पॅकिंगमध्ये कासिरिविमॅब (Casirivimab)आणि इमडेविमॅब (Imdevimab)यांचे प्रत्येकी ६०० मिलीग्रॅमचे डोस आहेत.
या प्रत्येक डोसची किंमत ५९ हजार ७५० रुपये इतकी आहे.
या एका कॉकटेल पॅकिंगमधून दोन रुग्णांना डोस देता येऊ शकतील.
एका कॉकटेल पॅकिंगची कमाल किंमत १ लाख १९ हजार ५०० इतकी आहेय.
”सध्या भारतात या कॉकटेल इंजेक्शनची पहिली बॅच दाखल झाली असून दुसरी बॅच जून महिन्यात येणार असल्याचं सांगितलं जात आहे.
सिप्ला कंपनीकडून हे कॉकटेल भारतीय बाजारपेठेत उपलब्ध करून देण्यात आलं आहे.
या दोन्ही बॅचमुळे जवळपास २ लाख रुग्णांवर उपचार करता येणं शक्य होणार आहे, असं सिप्ला कंपनीकडून स्पष्ट करण्यात आलं आहे.
दरम्यान, हे कॉकटेल इंजेक्शन कोणत्या रुग्णांवर वापरता येणार, याविषयी देखील रॉश इंडियाकडून स्पष्टीकरण करण्यात आलं आहे.
याचे डोस सौम्य किंवा मध्यम प्रादुर्भाव झालेल्या रुग्णांना देता येऊ शकतील.
१२ वर्षे वयापेक्षा जास्त असणाऱ्या रुग्णांनाच हे डोस देता येतील.
त्यासोबत हे डोस देण्यासाठी रुग्णाचं किमान वजन ४० किलो असणं आवश्यक आहे.
ज्या रुग्णांचा करोना रिपोर्ट पॉझिटिव्ह आला आहे आणि तो गंभीर स्वरूप धारण करण्याची शक्यता आहे, अशा रुग्णांना हे इंजेक्शन देता येईल.
मात्र, इंजेक्शन देण्यासाठी रुग्ण ऑक्सिजनवर नसावा, असं देखील कंपनीकडून नमूद करण्यात आलं आहे.
करोना गंभीर होण्याचा धोका असणाऱ्या हाय रिस्क रुग्णांना वेळीच हे इंजेक्शन दिल्यास त्यांना रुग्णालयात दाखल करण्याची आवश्यकता कमी होत असून अशा रुग्णांचा मृत्यू होण्याचं प्रमाण देखील ७० टक्क्यांनी कमी होत असल्याचं दिसून आलं आहे, अशी माहिती एएनआयनं दिली आहे.
अमेरिकेमधील एका कंपनीने भारतामध्ये ३६ लाख कोटी रुपये म्हणजेच ५०० बिलियन अमेरिकन डॉलर्सची गुंतवणूक करण्याची तयारी दर्शवली आहे.
भारत सरकारने राष्ट्रीय पायाभूत सुविधा उभारण्यासंदर्भात सुरु केलेल्या नॅशनल इन्फ्रास्ट्रक्चर पाइपलाइन म्हणजेच एनआयपीअंतर्गत ही गुंतवणूक करण्याची तयारी कंपनीने दर्शवली आहे.
मात्र या कंपनीसंदर्भात फारशी माहिती उपलब्ध नसली तरी कंपनीने आपला प्रस्ताव थेट एका जाहिरातीच्या माध्यमातून मांडल्याने सोशल नेटवर्किंगवर चर्चांना उधाण आलं आहे.
या जाहिरातीमध्ये कंपनीने पंतप्रधान नरेंद्र मोदींनी या गुंतवणुकीसाठी परवानगी द्यावी अशी मागणीही केलीय.
सोशल नेटवर्किंगवर या कंपनीने वृत्तपत्रामध्ये दिलेली जाहिरात व्हायरल झाली आहे.
अनेकांनी या कंपनीसंदर्भात प्रश्न उपस्थित केले आहेत.
एखाद्या कंपनीला भारतामध्ये गुंतवणूक करायची असल्यास ते थेट पंतप्रधान मोदींना भेटून किंवा अर्थमंत्रालयाच्या अधिकाऱ्यांशी संपर्क का करत नाहीत.
गुंतवणुकीसंदर्भात वृत्तपत्रामध्ये जाहिरात देण्याची काय गरज होती? या कंपनीबद्दल अनेक प्रश्न विचारले जात आहेत.
लॅण्डोमस रिअ‍ॅलिटी आयएनसी नावाच्या या कंपनीचे भारतीय बाजारपेठेमधील मुल्य केवळ एक लाख रुपये इतके आहे.
या समुहाचे अध्यक्ष प्रदीप कुमार सत्यप्रकाश यांच्या नावाने जाहिरात छापण्यात आली आहे पंतप्रधान नरेंद्र मोदींना त्यांच्या संकल्पनेनुसार नवीन इंडियाच्या उभारणीमध्ये कंपनीला हातभार लावायचा असून त्यासाठी मोदींनी परवानगी द्यावी अशी मागणी जाहिरातीमधून करण्यात आलीय.
“लॅण्डोमस रिअ‍ॅलिटी व्हेचर्स प्रायव्हेट लिमिटेड, अमेरिका पहिल्या टप्प्यामध्ये गुंतवणुकीचा भाग म्हणून राष्ट्रीय इन्फ्रास्ट्रक्चर पाइपलाइन आणि या प्रकल्पांव्यक्तिरीक्तही ५०० अब्ज अमेरिकन डॉलर्सची गुंतवणूक करु इच्छित आहे,”असं जाहिरातीत म्हटलं आहे.
जाहिरातीमध्ये पंतप्रधान मोदींनी आवाहन करण्यात आलं आहे की,“न्यू इंडियाच्या तुमच्या व्हिजनमध्ये आम्हाला योगदान देण्याची संधी द्यावी,”अशी मागणी कंपनीने केलीय.
भारताच्या नवनिर्माणासाठी आणि पाच ट्रिलियन डॉलर्सच्या जीडीपीचं उद्देश साद्य करण्यासाठी आम्हाला सरकारची मदत करायची असल्याचाही उल्लेख जाहिरातीमध्ये आहेत.
“भारताला या साथीपासून मुक्त करण्यासंदर्भातील एक ठोस योजना आमच्याकडे आहे.
आम्हाला गुंतवणुकीची एक संधी द्यावी,”असं कंपनीने म्हटलं आहे.
या कंपनीबद्दल अनेक शंका उपस्थित केल्या जात आहे.
साध्या गुगल सर्चवर या कंपनीबद्दलच्या माहितीनुसार कंपनीची नोंदणी न्यू जर्सीमधील आहे.
कंपनीच्या वेबसाईटवर याशिवाय इतर कोणतीही माहिती नाहीय.
भारतामध्ये या समुहाने स्थापन केलेल्या लॅण्डोमस रिअ‍ॅलिटी व्हेचर्स प्रायव्हेट लिमिटेड या कंपनीचा कारभार १७ जुलै २०१५ पासून सुरु असल्याचे दिसून येत आहे.
या कंपनीची नोंदणी बेंगळुरुमध्ये करण्यात आली आहे.
आश्चर्याची गोष्ट म्हणजे भारतामध्ये ३६ लाख कोटींच्या गुंतवणुकीची परवानगी मागणाऱ्या या कंपनीचे शेअर कॅपिटल १० लाख रुपये तर पेडअप कॅपिटल केवळ एक लाख इतकं आहे.
सोशल नेटवर्किंगवर या जाहिरातीनंतर कंपनीसंदर्भात अनेक प्रश्न उपस्थित केले जात आहेत.
संजीव कुमार यांनी,“एवढ्या मोठ्या गुंतवणुकीसाठी पंतप्रधानांशी संपर्क करण्याचा हा मार्ग आहे का?
कोण आहे हे लोक?
त्यांना मोदींची भेट घेणं एवढं कठीण झालं आहे का?”असा प्रश्न विचारलाय.
देशात करोनाचा फैलाव रोखण्यासाठी सर्वच स्तरातून प्रयत्न केले जात आहेत.
करोना बाधा टाळण्यापासून ते करोना झाल्यानंतर उपचार करेपर्यंत सर्वच स्तरावर उपाययोजना केल्या जात आहे.
करोनाचा फैलाव रोखण्यासाठी देशातील सर्वच राज्यांनी लॉकडाउनचा निर्णय घेतला आहे.
त्यामुळे गेल्या काही दिवसात करोना रुग्णांच्या संख्येत घट झाली आहे.
मात्र करोन झाला की नाही याबाबत कित्येकांना माहिती नसतं.
मात्र त्यांच्या माध्यमातून करोनाचा फैलाव होत असतो.
यासाठी रॅपिड अँटिजेन आणि अँटिबॉडी चाचणी केली जात आहे.
आता सिपला औषध कंपनीने करोनाची चाचणी करण्यासाठी‘ViraGen’हे आरटी-पीसीआर किट बाजारात विक्रीसाठी आणलं आहे.
आजपासून हे किट उपलब्ध असणार आहे.
या किटला आयसीएमआरकडून मान्यता मिळाली आहे.
सिपलाने गेल्या आठवड्यात या किटबाबत माहिती दिली होती.
करोनाची चाचणी करण्यासाठी सिपला कंपनीचं हे तिसरं प्रोडक्ट आहे.
यापूर्वी अँटिजेन टेस्टिंग किट आणि अँटीबॉडी टेस्टिंग किट बाजारात आणलं आहे.
‘ViraGen’या किटमुळे करोनाबाबतचं माहिती मिळणार आहे.
‘या किटमुळे लोकांना चाचणी करण्यासाठी येणारी अडचण दूर होणार आहे.
तसेच आयसीएमआरच्या स्टँडर्ड ९८.८ टक्क्यांच्या तुलनेत ९८.६ टक्के करोना विषाणूबाबत माहिती देण्यास मदत होत आहे.
ही चाचणी मल्टीप्लेक्स पीसीआर तंत्रज्ञानावर आधारित आहे.
करोनाची लक्षणं असलेल्या रुग्णांच्या श्वसनमार्गाच्या वरच्या आणि खालच्या भागातील न्यूक्लिक अ‍ॅसिड शोधण्यासाठी हे किट तयार करण्यात आलं आहे.
त्यामुळे रुग्णांना करोनाबाबत माहिती मिळणार आहे’अंस कंपनीने टेस्टिंग किट लॉन्च केल्यानंतर सांगितलं होतं.
करोना रोखण्याच्या लढाईत आणखी एक पाऊल पुढे पडलं आहे.
त्यामुळे करोना फैलाव रोखण्यास मदत होणार आहे.
तसेच करोना झालेल्या रुग्णांना तात्काळ उपचार घेता येणार आहेत.
भाजपा नेते आणि राज्यसभा खासदार डॉ. सुब्रह्मण्यम स्वामी हे त्यांच्या रोकठोक मतांसाठी ओळखले जातात.
अनेकदा स्वामींची भूमिका ही पक्षाच्या भूमिकेपेक्षा बरीच वेगळी असली तरी ते उघडपणे आपली मतं मांडताना दिसतात.
रविवारी स्वामींनी अशाच पद्धतीचं एक ट्विट केलं आहे.
स्वामींनी मोदी सरकारला करोना लसींच्या तुटवड्यासंदर्भातील इशारा दिलाय.
पुरेश्या प्रमाणात लसी न मिळाल्यास भाजपाची सत्ता नसणारी राज्य एकत्र येऊ शकतात असं स्वामींनी म्हटलं आहे.
ही राज्य एकत्र येऊन परदेशातील कंपन्यांना मोठ्या प्रमाणात लसींची ऑर्डर देत या लसींचे बिल केंद्र सरकारला पाठवतील अशी भीती स्वामींनी व्यक्त केलीय.
मोदी सरकारला राजकीय स्वरुपाचे परिणाम पाहता या बिलांचे पैसे देण्यास टाळाटाळ करता येणार नाही असंही स्वामी म्हणालेत.
राज्यांकडून करोना लसींच्या तुटवड्यासंदर्भात वारंवार तक्रारी येत असतानाच स्वामींनी हे ट्विट केलं आहे.
हे ट्विट थेट केंद्र सरकारविरोधात असल्याचं सांगणारं आहे.
या ट्विटच्या माध्यमातून स्वामींनी अप्रत्यक्षपणे भाजपाची सत्ता नसणाऱ्या राज्यांना एकत्र येण्याचा सल्ला दिल्याचं म्हटलं जात आहे.
लसीकरणातील तुटवड्यामुळे नाराज असणाऱ्या राज्यांनी एकत्र येत मोदी सरकारला इशारा देण्यासंदर्भात स्वामींनी भाष्य केलं आहे.
अनेक राज्यांनी खास करुन भाजपाची सत्ता नसणाऱ्या दिल्ली, पंजाबसारख्या राज्यांनी लसींचा तुटवडा असल्याचं सांगितलं आहे.
दिल्लीचे मुख्यमंत्री अरविंद केजरीवाल आणि आंध्र प्रदेशचे मुख्यमंत्री व्हाय. एस. रेड्डी यांनी पंतप्रधानांना यासंदर्भात खुलं पत्रही लिहिलं आहे.
अनेक राज्यांनी लसींसाठी जागतिक निविदा काढल्या असल्या तरी त्यांना फारसा प्रतिसाद मिळालेला नाही.
याचमुळे आता भाजपाची सत्ता नसणाऱ्या राज्यांकडून मोदी सरकारच्या धोरणांना विरोध होताना दिसतोय.
लसीकरणाच्या नियोजनासंदर्भात केंद्राने गोंधळ घालून ठेवल्याचा आरोप ही राज्य करत आहेत.
केंद्राला नियोजन जमत नसल्याने त्यांनी राज्यांवर जबाबदारी ढकलल्याचा आरोप राज्यांकडून केला जातोय.
केंद्र सरकार आपली जबाबदारी झटकण्याचा प्रयत्न करत असल्याची टीका केली जातेय.
देशात करोनाची दुसरी लाट ओसरताना दिसत असली, तरी फेब्रुवारी ते मे पर्यंत अक्षरशः थैमान घातलेलं बघायला मिळालं.
देशात रुग्णसंख्येचा विस्फोट झाला.
त्याचबरोबर देशातील मृतांची आकडेवारीही झपाट्याने वाढत आहे.
असं असतानाच भाजपाच्या राष्ट्रीय महासचिवांनी करोनाच्या दुसऱ्या लाटेमागे चीन असल्याचा दावा केला आहे.
“पंतप्रधान नरेंद्र मोदी सातत्यानं चीनला आव्हान देत आहेत, आणि याचं प्रत्युत्तर म्हणून चीनने व्हायरल वॉर सुरू केलं आहे,”असं विधान भाजपाच्या राष्ट्रीय महासचिवांनी केलं आहे.
टाईम्स ऑफ इंडियाने दिलेल्या वृत्तानुसार भाजपाचे राष्ट्रीय महासचिव कैलास विजयवर्गीय यांनी इंदोर येथे बोलताना हे विधान केलं.
ऑक्सिजन कॉन्सेट्रेटर वाटप कार्यक्रमाचं आयोजन करण्यात आलं होतं.
यावेळी विजयवर्गीय म्हणाले,”करोनाची दुसरी लाट पसरली की, पसरवली गेली…हा चौकशीचा विषय आहे.
जगामध्ये कुणी चीनला आव्हान दिलं असेल, तर ते भारताने आणि मोदींनी दिलं आहे.
हा चीनने केलेला व्हायरल हल्ला आहे का? 
अशी चर्चा आता सुरू झाली आहे,”असं विजयवर्गीय म्हणाले.
“भारताला संकटात टाकण्यासाठी चीनने हा व्हायरल हल्ला केला आहे, असं आम्हाला वाटतं.
कारण भारतातच करोनाची दुसरी लाट आलेली आहे.
ही लाट बांग्लादेश, पाकिस्तान, भूतान वा अफगाणिस्तानात पसरलेली नाही.
चीनचा हा व्हायरल हल्ला भारताच्या प्रतिष्ठेला धक्का पोहोचवण्यासाठी केलेला कटाचा भाग आहे.
अशावेळी आपण देशासोबत एकजुटीने उभं राहिलं पाहिजे.
आम्ही पक्षासाठी नाही, तर देशासाठी काम करत आहोत,”असं विजयवर्गीय म्हणाले.
पंतप्रधान नरेंद्र मोदी यांनी देशाला ऑक्सिजन तुटवड्याच्या संकटातून बाहेर काढण्यासाठी पूर्णपणे प्रयत्न केले आहेत.
ऑक्सिजन संकट उद्भवलेलं असताना पंतप्रधान मोदींनी केलेल्या कामांची आपण कल्पनाही करू शकत नाही.
नौदल, लष्कर आणि वायूदलाची मदत घेतली गेली.
नौका, विमान आणि ट्रेनच्या मदतीने ऑक्सिजनचे टँकर आणण्यात आले.
सुरूवातीचे चार-पाच दिवस आपल्याला त्रास झाला.
आम्हाला दुसऱ्या लाटेची तीव्रता आणि तिच्या परिणामांविषयी माहिती नव्हती,”असंही विजयवर्गीय यांनी म्हटलं आहे.
जिल्ह्यात नियमित मिळणाऱ्या करोनाबाधितांची संख्या हळूहळू कमी होत आहे.
एकूण १ हजार ६१५ गावे असलेल्या या जिल्ह्यात ४११ गावांमध्ये करोनाबाधित एकही रुग्ण मिळाला नाही तर मागील सात दिवसात ५६७ गावांमध्ये करोनाचा एकही रुग्ण मिळालेला नाही.
त्याचाच परिणाम बाधितांची संख्या केवळ ५ हजार ३६६ आहे.
त्यामुळे हा जिल्हा लवकरच करोनावर मात करेल, असा विश्वास व्यक्त केला जात आहे.
येथे मुख्यत: कामगार वर्गाची संख्या अधिक आहे.
त्यामुळे या जिल्ह्यात करोना संक्रमण अधिक वेगाने होत गेले.
मार्च, एप्रिल या दोन महिन्यात तर करोना बाधितांची संख्या मोठी होती.
१५ मे नंतर बाधितांची संख्या हळूहळू कमी होण्यास सुरुवात होत गेली.
अशाही स्थितीत या जिल्ह्यातील ४११ गावांमध्ये करोनाचा शिरकाव होऊ शकला नाही.
त्याला कारण या सर्व ४११ गावांमध्ये करोनाच्या साथीपासून एकही रुग्ण मिळाला नाही.
पालकमंत्री विजय वडेट्टीवार व जिल्हाधिकारी अजय गुल्हाने यांच्या नेतृत्वात मे महिन्यापासून आरोग्य विभागाने अतिशय लक्षणीय कामगिरी करीत करोनाबाधितांची संख्या कमी होण्याच्या दृष्टीने नियंत्रण मिळवले आहे.
त्याचा परिणाम आज या जिल्ह्यातील ५६७ गावांमध्ये मागील ७ दिवसात एकही रुग्ण मिळाला नाही, अशी माहिती वैद्यकीय अधिकारी डॉ.
सुधीर मेश्राम यांनी ‘लोकसत्ता’ला दिली.
जिल्हा शल्यचिकित्सक डॉ. निवृत्ती राठोड, जिल्हा आरोग्य अधिकारी डॉ. गहलोत यांनी विशेष परिश्रम घेतले.
विशेष म्हणजे, करोना मुक्त गावांचा हा आकडा वाढत चालला आहे.
मागील २४ तासात ६८७ जण करोनामुक्त झाले तर ३२३ करोनाबाधित रुग्णांची नव्याने भर पडली असून २१ बाधितांचा मृत्यू झाला आहे.
जिल्ह्यात आतापर्यंत एकूण बाधितांची संख्या ८१ हजार २७८ वर पोहोचली आहे.
तसेच सुरुवातीपासून आतापर्यंत बरे झालेल्यांची संख्या ७४ हजार ५२३ झाली आहे.
सध्या ५ हजार ३६६ बाधितांवर उपचार सुरू आहेत.
आतापर्यंत ४ लाख ५६ हजार ६९४ नमुन्यांची तपासणी करण्यात आली असून त्यापैकी ३ लाख ७३ हजार ५७ नमुने नकारात्मक आले आहेत.
असे असले तरी लोकांनी करोना पूर्णपणे संपला या मानसिकतेतून बाहेर यावे आणि मास्कचा वापर, वारंवार हात धुणे व सुरक्षित अंतर राखणे या त्रिसूत्रीचा नियमित वापर करावा, स्वत:ची काळजी घ्यावी तसेच ४५ वर्षांवरील सर्व नागरिकांनी जवळच्या केंद्रावरून करोनाची लस घ्यावी व प्रशासनाने दिलेल्या सूचनांचे पालन करावे, असे आवाहन जिल्हाधिकारी अजय गुल्हाने यांनी केले आहे.
राज्यात करोना रुग्ण बरे होण्याचं प्रमाण ९२.५१ टक्क्यांवर पोहोचलं आहे.
गेल्या २४ तासात ४२ हजार ३२० रुग्ण बरे होऊन घरी परतले आहेत.
त्यामुळे राज्यात आतापर्यंत एकूण ५१ लाख ८२ हजार ५९२ रुग्ण बरे झाले आहेत.
तर मागच्या २४ तासात २२ हजार १२२ नव्या रुग्णांची नोंद झाली आहे.
एका दिवसात ३६१ जणांचा मृत्यू झाला आहे.
सध्या राज्यातील मृत्यूदर १.५९ टक्के इतका आहे.
राज्यात आजपर्यंत ३ कोटी ३२ लाख ७७ हजार २९० करोना चाचण्या करण्यात आल्या आहेत.
त्यापैकी ५६ लाख २ हजार १९ जणांना करोनाची लागण झाल्याचं समोर आलं आहे.
राज्यात २७ लाख २९ हजार ३०१ जणं होम क्वारंटाइनमध्ये आहेत.
तर २४ हजार ९३२ जणं संस्थात्मक क्वारंटाइनमध्ये आहेत.
तर आज अखेर ४ लाख ६६ हजार ११९ इतकी संख्या झाली आहे.
तर याच दरम्यान ३६ रुग्णांचा मृत्यू झाला असून ८ हजार ४३ मृतांची संख्या झाली.
त्याच दरम्यान १ हजार ४१० जणांचे रिपोर्ट निगेटिव्ह आल्याने त्यांना घरी सोडण्यात आले आहे.
तर आज अखेर ४ लाख ४८ हजार ३४२ रुग्ण करोनामुक्त झाले आहेत.
देशात करोनाच्या दुसऱ्या लाटेत आरोग्य यंत्रणेचे तीनतेरा वाजले आहेत.
त्यामुळे करोनाच्या तिसऱ्या लाटेबाबत भीती व्यक्त करण्यात येत आहे.
करोनाच्या तिसऱ्या लाटेत लहान मुलांना संसर्ग होण्याची भीती व्यक्त करण्यात येत आहे.
यासाठी सरकारने कंबर कसली आहे.
मात्र एम्सचे डायरेक्टर रणदीप गुलेरिया यांनी याबाबत चिंता करण्याचं कारण नसल्याचं सांगितलं आहे.
लहान मुलांना संसर्ग होणार याबाबत कोणतेच पुरावे नसल्याचं त्यांनी सांगितलं आहे.
पहिल्या आणि दुसऱ्या करोना लाटेत लहान मुलांना तितक्या प्रमाणात संसर्ग झाला नाही.
त्यामुळे तिसऱ्या लाटेत त्याचा लहान मुलांवर तितकासा काही परिणाम होईल असं वाटत नाही, असं त्यांनी सांगितलं.
“मागच्या काही शक्यता तपासून लहान मुलांना करोनाची लागण होईल असं सांगण्यात येत आहे.
पहिल्या आणि दुसऱ्या लाटेत लहान मुलांना संसर्ग झाला नव्हता.
त्याचबरोबर त्यांना लसही देण्यात आलेली नाही.
त्यामुळे तसा अंदाज बांधला जात आहे.
मात्र त्याला कोणताच पुरावा नाही”असं एम्सचे डायरेक्टर रणदीप गुलेरिया यांनी सांगितलं.
“करोना काळात मानसिक तणाव, स्मार्टफोनचं व्यसन आणि अभ्यास करताना येणाऱ्या अडचणी यामुळे मुलांना त्रास होऊ शकतो”,असंही त्यांनी पुढे सांगितलं.
बालकांना करोनाचा संसर्ग झाला तरी ९५ टक्के बालकांना सौम्य लक्षणे असतील आणि ती गृहविलगीकरणातच बरी होतील.
तेव्हा तिसऱ्या लाटेचे भय बाळगू नका, असा सल्ला बालरोगतज्ज्ञांच्या कृतिदलाने डॉक्टरांना दिला आहे.
करोना साथीची तिसरी लाट आलीच तर तिला तोंड देण्याच्या अनुषंगाने लहान मुलांवरील उपचारांबाबत मार्गदर्शन करण्यासाठी मुख्यमंत्री उद्धव ठाकरे यांच्या‘माझा डॉक्टर’संकल्पनेतून रविवारी राज्यभरातील डॉक्टरांसाठी दूरचित्रसंवाद आयोजित केला होता.
कृतिदलाचे प्रमुख डॉ. सुहास प्रभू, डॉ. विजय येवले, डॉ. परमानंद अंदणकर यांच्यासह वैद्यकीय शिक्षण विभागाचे संचालक डॉ. तात्याराव लहाने, डॉ. शशांक जोशी, डॉ. संजय ओक या संवादात सहभागी होते.
करोना संसर्गाचे निदान करण्यासाठी बालकांची चाचणी करणे आवश्यक आहे.
त्यामुळे पालकही सतर्कतेने पाल्याची काळजी घेतात आणि लक्षणांमधील बदलांवर बारकाईने लक्ष देतात.
बालकांची प्रतिजन चाचणी किंवा आरटीपीसीआर चाचणी करता येते; परंतु बालकांमध्ये आजाराचे निदान करण्यासाठी सीटी स्कॅन किंवा इतर कोणत्याही चाचण्या करू नयेत, असे डॉ.प्रभू यांनी स्पष्ट केले.
करोनाचा संसर्ग झाल्यानंतर असिम्टोमॅटीक म्हणजेच लक्षणं न दिसणारे रुग्ण घरीच उपचार घेत आहेत.
अनेकजण घरीच आयसोलेशनमध्ये राहून औषधांच्या मदतीने करोनावर मात करत आहेत.
मात्र घरीच उपचार घेणाऱ्या आणि कमी वयाच्या रुग्णांवर रोगप्रतिकार करणाऱ्या प्रोटीन्सचा उलट परिणाम होताना दिसतोय.
खास करुन तरुण किंवा करोनाशिवाय इतर कोणताही त्रास नसणाऱ्यांमध्ये साइटोकिन स्टोमची समस्या दिसून येत आहे.
मागील काही काळापासून करोनामुळे किंवा करोनामधून बरं झाल्यानंतरही तरुणांचा मृत्यू होण्याचं प्रमाण वाढलं आहे.
यामागील मुख्य कारण साइटोकिन स्टोम असल्याचं सांगितलं जात आहे.
मात्र साइटोकिन स्टोम म्हणजे काय?, यामुळे शरीरावर काय परिणाम होतो असे अनेक प्रश्नांसंदर्भात सध्या इंटरनेटवर माहिती शोधली जात आहेत.
याच साइटोकिन स्टोमबद्दल आपण या लेखामध्ये जाणून घेणार आहोत.
एखाद्या विषाणूचा संसर्ग झाल्यानंतर आपल्या शरीरामध्ये इम्यून सिस्टीम साइटोकिन नावाची प्रथिनं (प्रोटीन्स) तयार होतात.
अनेकदा हे प्रोटीन्स कधीतरी एवढ्या मोठ्या प्रमाणात तयार होतात की त्यामुळे रोगप्रतिकारशक्ती वाढवण्याऐवजी ही प्रथिनं चांगल्या पेशींवर दुष्परिणाम करतात.
याच गोष्टीला साइटोकिन स्टोम असं म्हटलं जातं.
म्हणजेच अगदी सोप्या शब्दात सांगायचं झालं तर रोगप्रतिकारशक्ती विषाणूंविरोधात लढण्याऐवजी शरीरातील चांगल्या पेशींविरोधातच लढते.
साइटोकिन स्टोम परिस्थितीमध्ये शरीरातील चांगल्या पेशींवर परिणाम करणाऱ्या प्रथिनांमध्ये एवढ्या मोठ्या प्राणात वाढ होते की रोगप्रतिकारशक्ती फारशी परिणामकारक ठरत नाही.
त्यामुळेच रोगप्रतिकारशक्ती कमी होते आणि संसर्ग झाल्याने रुग्णाचा मृत्यू होतो.
साइटोकिन हे विषाणूंना प्रतिकार करणारं प्रथिनं आहे.
संसर्ग झाल्यानंतर ही प्रथिनं शरीरामध्ये तयार होतात.
शरीरामध्ये संसर्ग अधिक प्रमाणामध्ये पसरु नये यासाठी ही प्रथिनं काम करतात.
विषाणूंमुळे होणारा परिणाम कमी करण्यासाठी रक्तामध्ये मर्यादित प्रमाणात ही प्रथिनं असणं गरजेचं असतं.
मात्र कधीतरी संसर्ग रोखण्याचं काम असणारं हे प्रथिनेच शरीरासाठी घातक ठरतात.
मात्र नक्की असं का होतं हे समजून घेण्यासाठी साइटोकिन स्टोम परिस्थिती कशी निर्माण होते हे समजून घ्यावं लागेल.
साइटोकिन स्टोमचा शोध सर्वात आधी १९९३ मध्ये लागला.
सुरुवातीला त्याला हायपरसाइटोकिनेमिया असं नाव देण्यात आलं होतं.
त्यानंतर यासंदर्भात बरंच संशोधन झालं आणि हा शब्द अनेकदा वापरण्यात आला.
या प्रक्रियेमध्ये साइटोकिन प्रथिनं अनियंत्रित पद्धतीने वाढत जातात आणि रुग्णांच्या फुफ्फुसांना सूज येते आणि श्वास घ्यायला त्रास होतो.
याला सेकेंड्री बँक्टेरियल निमोनिया असंही म्हटलं जातं.
सेकेंड्री बँक्टेरियल निमोनियामुळे रुग्णाचा मृत्यू होण्याची शक्यता वाढते.
करोनाचा संसर्ग झाल्यानंतर इतर कोणत्या विषाणूचा संसर्ग झाल्यास शरीरामधील ऑटो इम्यून सिस्टीम अधिक जास्त प्रमाणात काम करु लागते.
आधीच संसर्ग झालेला असतानाच पुन्हा नव्याने एखाद्या विषाणुचा संसर्ग झाल्यास शरीरामध्ये प्रथिनं निर्माण होण्याचं प्रमाणही वाढतं आणि साइटोकिन स्टोमची शक्यता निर्माण होते.
साइटोकिन स्टोम झाल्यानंतर सुरुवातीच्या लक्षणांमध्ये ताप येणं, शरीराला सूज येणं याचबरोबर चक्कर येणं, खूप थकवा येणे, उलट्या होणे या गोष्टींचा समावेश आहे.
विशेष म्हणजे साइटोकिन स्टोम हा केवळ करोना संसर्ग झालेल्यांना होतो असं नाही.
तर कोणत्याही व्यक्तीमध्ये मोठ्या प्रमाणात रोगप्रतिकारशक्ती वाढली तर साइटोकिन स्टोमचा धोका निर्माण होतो.
कोणत्याही धडधाकट व्यक्तीलाही साइटोकिन स्टोमचा त्रास होऊ लागल्यानंतर त्याच्या शरीरामधील सुदृढ पेशींवर परिणाम होऊन प्रकृती खालावते.
साइटोकिन स्टोमला सन १९१८-२० मध्ये स्पॅनिश फ्लूच्या संसर्गाच्या वेळी लोकांचा मृत्यू झाल्याची शक्यताही व्यक्त करण्यात येते.
काही वर्षांपूर्वी एचवनएनवन म्हणजेच ‘स्वाइन फ्लू’आणि एचफाइव्हएनवन म्हणजेच‘बर्ड फ्लू’च्या साथींदरम्यानही साइटोकिन स्टोममुळे मृत्यू झाला होता.
या साथींच्या दरम्यान रोगप्रतिकारशक्ती वाढवण्याच्या नादात अधिक प्रमाणात प्रोटीन निर्माण झाल्याने काही रुग्णांचा मल्टीपल ऑर्गन फ्लेल्यूअरने मृत्यू झाला होता.
करोनाचं इतकं मोठं संकट असताना देशातलं राजकारण काही केल्या थांबताना दिसत नाही.
सत्ताधारी आणि विरोधक आरोग्य यंत्रणा सुसज्ज करण्याऐवजी एकमेकांवर आरोप प्रत्यारोप करण्यात धन्यता मानत आहेत.
त्यात करोना लस प्रमाणपत्रावरील फोटोचा वाद रंगला आहे.
छत्तीसगडमध्ये लस प्रमाणपत्रावर पंतप्रधान नरेंद्र मोदी यांच्याऐवजी छत्तीसगडच्या मुख्यमंत्र्यांचा फोटो दिसत आहे.
छत्तीसगडमध्ये लस घेतल्यानंतर देण्यात येण्याऱ्या प्रमाणपत्रावर मुख्यमंत्री भुपेश बघेल यांचा फोटो दिसत आहे.
१८ ते ४४ वयोगटातील नागरिकांच्या लस प्रमाणपत्रावर मुख्यमंत्री भुपेश बघेल यांचा फोटो आहे.
देशात आतापर्यंत देण्यात आलेल्या लस प्रमाणपत्रावर पंतप्रधान नरेंद्र मोदी यांचा फोटो आहे.
मात्र या फोटोला भाजपा सत्तेत नसलेल्या राज्यांनी विरोध केला आहे.
छत्तीसगडने यासाठी स्वत:ची‘CGTEEKA’वेबसाईट पोर्टल तयार केलं आहे.
१८ ते ४४ वयोगटातील नागरिकांना कोविन पोर्टलऐवजी या पोर्टलवर नोंदणी करण्यास सांगण्यात आलं आहे.
या पोर्टलवर नोंदणी केलेल्या नागरिकांना मुख्यमंत्री भुपेश बघेल यांच्या फोटोसह लस प्रमाणपत्र दिलं जात आहे.
छत्तीसगडमध्ये भुपेश बघेल यांनी घेतलेल्या भूमिकेवर विरोधी पक्ष असलेल्या भाजपाने टीकास्त्र सोडलं आहे.
करोनाच्या संकट काळातही काँग्रेस राजकारण करत असल्याची टीका त्यांनी केली आहे.
तर सत्ताधाऱ्यांनी फोटोत गैर काय आहे असं सांगत भाजपावर पलटवार केला आहे.
‘केंद्र सरकार लस देताना पंतप्रधान नरेंद्र मोदी यांचा फोटो वापरत आहे.
मग छत्तीसगड सरकारने लस विकत घेत मुख्यमंत्र्यांचा फोटो लावला त्यात गैर काय आहे,अशा शब्दात आरोग्यमंत्री देव यांनी सुनावलं आहे.
आपल्या उद्योगातील उत्पादन निरंतर सुरू राहावे तसेच आपल्या कामगारांचे व त्याच्या कुटुंबीयांचे स्वास्थ अबाधित राहावे या दृष्टीने जिल्ह्यातील काही मोठ्या उद्योग समूहांनी आपल्या कामगारांसाठी व त्यांच्या कुटुंबीयांसाठी खासगी लसीकरण मोहीम हाती घेतली आहे.
पालघर जिल्ह्यातील अशा उद्योग समूहातील लसीकरण कार्यक्रम जनेसीस औद्योगिक वसाहतीमधील इबको प्रायव्हेट लिमिटेड या कंपनीने सुरू केला आहे.
या उद्योग समूहातील तीन कारखान्यातील कामगार, त्यांचे कुटुंबीय, कंपनीला सेवा देणारे वाहक तसेच कच्चा माल पुरवठा करणाऱ्या विक्रेत्यांना या विशेष मोहिमे अंतर्गत लसीकरण कंपनी तर्फे करण्यात येणार आहे.
मान्यताप्राप्त खासगी रुग्णालयाच्या मदतीने कंपनीच्या आवारामध्ये विशेष लसीकरण व्यवस्था आजपासून सुरू करण्यात आली असून, सुमारे २ हजाराहून अधिक लाभार्थ्यांना टप्प्याटप्प्यात कोविशील्ड लस देण्यात येणार आहे.
जिल्ह्यातील अशा प्रकारचे लसीकरण सुरू करणारे हे पहिले उद्योग समुदाय असून, रिलायन्स इंडस्ट्रीज व टाटा समूहातर्फे आगामी काळात आपल्या कामगारांसाठी विशेष खासगी मोहिमेअंतर्गत लसीकरण करण्याच्या दृष्टीने परवानगी घेण्यात आली असल्याचे सांगण्यात आले आहे.
देशात करोनाचे रुग्ण वाढत असल्याने अनेक राज्यांनी लॉकडाउनचा निर्णय घेतला आहे.
तसेच काही राज्यांनी कडक निर्बंध लादले आहेत.
लॉकडाउनचा सकारात्मक परिणाम दिसत असल्याने आणि आरोग्य यंत्रणेवरील तणाव कमी करण्यासाठी अनेक राज्यांनी लॉकडाउनचा अवधी वाढवला.
त्यामुळे गेल्या काही दिवसात करोना रुग्णांच्या संख्येत घट होताना दिसत आहे.
मात्र लॉकडाउनचा अवधी वाढवत असताना अर्थचक्रावरही परिणाम होत आहे.
त्यामुळे आता मध्य प्रदेश सरकारनं अनलॉकच्या दिशेने पावलं उचलण्यास सुरुवात केली आहे.
१ जूनपासून राज्यात अनलॉकची प्रक्रिया सुरु होईल असं मध्य प्रदेशचे मुख्यमंत्री शिवराज सिंह चौहान यांनी सांगितलं आहे.
‘लॉकडाउन आपण जास्त कालावधीसाठी ठेवू शकत नाही.
आपल्याला हळूहळू अनलॉक करावं लागणार आहे.
राज्यात करोना रुग्णांची टक्केवारी ५ टक्क्यांवर आली आहे.
तसेच रुग्ण बरे होण्याचं प्रमाणही वाढलं आहे.
राज्यात आता रिकव्हरी रेट ९० टक्के झाला आहे.
करोना स्थिती आता नियंत्रणात आहे.
त्यामुळे आता अनलॉकच्या दिशेनं पावलं उचलणं गरजेचं आहे,असं मुख्यमंत्री शिवराज सिंह चौहान यांनी सांगितलं.
‘राज्यात अनलॉकसाठी अधिकाऱ्यांसोबत चर्चा केली जात आहे.
लवकरच अनलॉकची योजना जनतेसमोर ठेवली जाईल.
असंही त्यांनी पुढे सांगितलं.
मध्य प्रदेशमध्ये मागच्या २४ तासात ४ हजार ३८४ रुग्णांची नोंद झाली आहे.
तर ७९ जणांचा करोनामुळे जीव गेला आहे.
राज्यात आतापर्यंत ७ लाख ५७ हजार ११९ जणांना करोनाची लागण झाली आहे.
तर एकूण मृतांचा आकडा ७ हजार ३९४ वर पोहोचला आहे.
देशामध्ये करोनाच्या दुसऱ्या लाटेने हाहाकार उडवला आहे.
देशातील सर्वच राज्यांमध्ये करोनाचा कहर पहायला मिळत आहे.
दक्षिणेतील अनेक राज्यांमध्ये करोनारुग्णांची संख्या वाढत असतानाच तामिळनाडूमधील कोईम्बतूर जिल्ह्यामध्येही करोनाबाधितांची संख्या मोठ्या प्रमाणात वाढली आहे.
आता आपल्या करोनापासून वाचवण्यासाठी देवच मदतीला येऊ शकतो असं येथील स्थानिकांना वाटत असल्याने शहराच्या बाहेर चक्क करोना देवीचं मंदिर उभारण्यात आलं आहे.
करोना देवीचं मंदिर हे प्लेग मरियम्मन मंदिर स्थापन करताना जो विचार करण्यात आला होता त्याच विचाराने उभारण्यात आलं आहे.
दिडशे वर्षांपूर्वी प्लेगच्या साथीच्या वेळेस प्लेग मरियम्मन मंदिराची स्थापना करण्यात आली होती.
शहराच्या बाहेरील इरुगुरमधील कामत्विपुरी अधीनम नावाच्या मठाने या मंदिराची स्थापना केलीय.
या मंदिरात करोना देवीच्या मुर्तीची प्रतिष्ठापना करण्यात आलीय.
अधीनमच्या सुत्रांनी दिलेल्या माहितीनुसार देवीची मूर्ती काळ्या खडकामधून साकारण्यात आली आहे.
ही मूर्ती अडीच फूट उंचीची असून मठाच्या परिसरामधील मंदिरामध्येच तिची प्रतिष्ठापना कऱण्यात आलीय.
रोज येथे अनेक भक्त या करोना देवची पुजा करण्यासाठी येतात.
करोनापासून मुक्ती मिळावी म्हणून या ठिकाणी ४८ दिवसांच्या महायज्ञाचं आयोजन करण्यात आलं आहे.
सध्या उभारण्यात आलेल्या करोना देवीच्या मंदिरामध्ये करोनामुळे केवळ पुजारी आणि मठातील अधिकाऱ्यांना प्रवेश देण्यात येतो.
या देवीच्या मंदिरामध्ये मर्यादित लोकांना जाण्यास परवानगी असली तरी येथे सोशल डिस्टन्सिंग आणि इतर नियमांचे काटेकोरपणे पालन केलं जातं.
अशाप्रकारे यापूर्वीही येथे प्लेगच्या साथीच्या वेळेस मंदिराची स्थापना करुन त्याला प्लेग मरियम्मन मंदिर असं नाव देण्यात आलं होतं.
प्लेगमुळे मरण पावणाऱ्यांची संख्या वाढल्यानंतर दीडशे वर्षांपूर्वी हे मंदिर उभारण्यात आलं आणि त्यात मरियम्मनची प्रतिमा ठेवण्यात आली होती.
लोकांनी या देवाची आराधना सुरु केली आणि त्यानंतर काही कालावधीनंतर प्लेगच्या साथीचा प्रादुर्भाव कमी झाल्याचं येथील स्थानिकांनी त्यांच्या पूर्वजांकडून ऐकल्याचं सांगतातं.
करोनाच्या दुसऱ्या लाटेमध्ये आपल्या दैनंदीन व्यवहारांसाठी बँकांमधून रोख रक्कम काढण्याला सर्वसामान्यांनी प्राधान्य दिल्याचं चित्र दिसत आहे.
त्यामुळेच देशातील नागरिकांच्या हाती सर्वाधिक रोख रक्कम असण्याचा उच्चांक नुककाच गाठला गेला.
वेगवेगळ्या राज्यांमध्ये करोनाच्या पार्श्वभूमीवर लागू करण्यात आलेले निर्बंध आणि लॉकडाउनमुळे हातात पैसा रहावा म्हणून अनेकांनी बँकांमधून पैसे काढले असून ७ मे २०२१ च्या पंधाठवड्यात भारतीयांकडे रोख रक्कम असण्याचा उच्चांक गाठला गेला.
मात्र एकीकडे इंडिया डिजिटलाइज होत असताना, ऑनलाइन व्यवहार वाढलेले असतानाच दुसरीकडे लोक एवढ्या मोठ्याप्रमाणात स्वत:कडे रोख रक्कम का ठेवत आहेत?
यामागील कारणं काय आहेत?
मागील एका वर्षांमध्ये स्वत:कडे रोख रक्कम ठेवण्याचं प्रमाण का वाढलं आहे याचसंदर्भात आपण या लेखामधून जाणून घेणार आहोत.
रिझर्व्ह बँक ऑफ इंडियाने जारी केलेल्या आकडेवारीनुसार ७ मे २०२१ रोजी संपलेल्या पंधराठवड्यात लोकांकडे असणाऱ्या एकूण रोख रक्कमचा हा आकडा ३५ हजार ४६४ कोटींनी वाढून २८.३९ लाख कोटींवर पोहचला आहे.
मागील १४ महिन्यांमध्ये म्हणजेच करोनाचा प्रादुर्भाव वाढू लागल्यापासून लोक स्वत:कडे रोख रक्कम ठेवण्याचा प्राधान्य देत आहेत.
करन्सी विथ द पब्लिक म्हणजेच लोकांनी स्वत:कडे ठेवलेल्या पैशांमध्ये ५.३ लाख कोटींनी वाढ झालीय.
करोनाचा संसर्ग सुरु झाल्यापासून म्हणजे मागील १४ महिन्यांमध्ये लोकांनी स्वत:कडे पैसे ठेवण्याचं प्रमाण वाढत असल्याचं दिसलं.
केवळ जुलै २०२० नंतर हळूहळू रुग्णसंख्या कमी होऊ लागल्यानंतर स्वत:कडे पैसे ठेवण्याचं प्रमाण कमी होत असल्याचं दिसून आलं.
मात्र आता २०२१ मध्ये पुन्हा करोना रुग्णांची संख्या वाढू लागल्यानंतर पुन्हा लोकांनी स्वत:कडे पैसे ठेवण्याचा कल वाढल्याचं दिसून आलं आहे.
१ मार्च २०२१ ते ७ मे २०२१ या कालावधीमध्ये लोकांनी स्वत:कडे रोख रक्कम टेवण्याचं प्रमाण १.०४ लाख कोटींनी वाढलं आहे.
यामुळेच लोकांकडे असणाऱ्या रोख रक्कमेने पहिल्यांदाच २८.३९ लाख कोटींचा टप्पा गाठलाय.
यापूर्वी कधीही देशातील सर्वसामान्य नागरिकांकडे एकाच वेळी एवढी रोख रक्कम नव्हती.
यापूर्वी १ मार्च २०२० ते १९ जून २०२० दरम्यान अशी वाढ दिसून आली होती.
त्यावेळी भारतीयांकडे असणाऱ्या रोख रक्कमेममध्ये ३.०७ लाख कोटींनी वाढ झाली होती.
त्यामुळेच २८ फेब्रुवारीला संपलेल्या पंधराठवड्यात २२.५५ लाख कोटींच्या आकड्यावरुन १९ जूनच्या पंधराठवड्यापर्यंत हा आकडा २५.६२ लाख कोटींपर्यंत पोहचला होता.
२०२० मध्ये मार्च आणि जून महिन्यांदरम्यान लोकांनी खूप मोठ्या प्रमाणात बँकांमधून आणि एटीएममधून रोख रक्कम काढली.
लॉकडाउनच्या कालावधीमध्ये हाती पैसा असलेला बरा या विचाराने अनेकांनी मोठ्या प्रमाणात घरात रोख रक्कम काढून ठेवली होती.
या तुलनेत जुलै ते सप्टेंबर २०२० दरम्यान लोकांकडे असणाऱ्या रोख रक्कमेमध्ये २२ हजार ३०५ कोटींनी वाढ झाली होती.
त्यानंतर डिसेंबर ते जानेवारीदरम्यान ही वाढ ३३ हजार ५०० कोटी इतकी होती.
ऑक्टोबर आणि नोव्हेंबर महिना हा सणांचा महिना होता तरी लोकांकडे असणाऱ्या रोख रक्कमेममध्ये ८८ हजार ३०० कोटींनी वाढ झाल्याचं पहायला मिळालं होतं.
सामान्यपणे अनिश्चिततेचं सावट असताना लोकांकडे असणाऱ्या रोख रक्कमेमध्ये म्हणजेच पब्लिक कॅश होल्डींगमध्ये वाढ होत असल्याचं दिसून येतं.
करोनाच्या दुसऱ्या लाटेचा प्रादुर्भाव मोठ्या प्रमाणात जाणवू लागल्यानंतरही असच झालं.
एप्रिलच्या पहिल्या आठवड्यामध्ये देशात करोनाचे दैनंदीन एक लाख रुग्ण आढळून येत असतानाच एप्रिलच्या पहिल्या आठवड्यापर्यंत हा आकडा चार लाखांपर्यंत गेला.
त्यामुळेच केंद्र सरकारकडून कठोर निर्बंध आणि लॉकडाउनची घोषणा केली जाईल असा अंदाज प्रसारमाध्यमांपासून सर्वसामान्यांपर्यंत सर्वचजण लावत होते.
करोनाचा प्रादुर्भाव रोखण्यासाठी २०२० प्रमाणे देशभरात कठोर लॉकडाउन लावण्याची शक्यता व्यक्त केली जात होती.
हे लोकांकडील रोख रक्कमेच्या प्रमाणात वाढ होण्याचं एक कारण असलं तरी दुसरीकडे करोनाच्या दुसऱ्या लाटेत आप्तकालीन परिस्थितीमध्ये हाती पैसा असावा म्हणूनही अनेकांनी बँकांमधून पैसे काढून घरी ठेवल्याचं दिसून आलं.
अनेक राज्यांनी करोनाच्या प्रादुर्भावर नियंत्रण मिळवण्यासाठी नाईट कर्फ्यू, विकेण्ड लॉकडाउन आणि कठोर निर्बंधांचा पर्याय निवडला.
मात्र तरीही करोनाबाधितांची संख्या वाढत असल्याने टप्प्याटप्प्यांमध्ये निर्बंध वाढवण्यात आले.
त्यामुळेच अनेक राज्यांमध्ये दैनंदिन व्यवहारांसाठी लोकांनी अधिक पैसा स्वत: जवळ ठेवल्याचं दिसून आलं.
बँकिंग श्रेत्रातील तज्ज्ञांच्या म्हणण्यानुसार अनेक प्रकरणामध्ये करोनाच्या कालावधीमध्ये रोजगार गमावल्याने लोकांचे पगार बंद झाले.
त्यामुळेच त्यांनी बँकांमधील आपल्या बचत खात्यांमधून मासिक खर्च भागवण्यासाठी पैसे काढण्यास सुरुवात केली.
हे सुद्धा लोकांकडे असणारी रोख रक्कम वाढण्यामागील एक कारण असल्याचं सांगितलं जात आहे.
करोनाच्या साथीमुळे सर्वसामान्यांच्या आयुष्यावर परिणाम होताना दिसत असून अनिश्चिततेचं वातावरण कायम आहे.
त्यामुळेच भविष्यातही स्वत:कडे रोख रक्कम ठेवण्याचे प्रमाण वाढण्याची शक्यता अर्थतज्ज्ञ व्यक्त करतात.
पुढील काही महिन्यांसाठी तरी लोक स्वत:कडे पैसे ठेवण्याला प्राधान्य देतील.
आरोग्यासंदर्भातील आप्तकालीन परिस्थितीमध्ये पैशांची गजर लागू शकते किंवा निर्बंध आणि इतर कारणांमुळे अचानक पैशांची गरज पडली तर या शक्यतेमुळे लोक स्वत:कडे पैसे ठेवण्याला प्राधान्य देतील असं चित्र दिसत आहे.
आरबीआयने नुकत्याच जारी केलेल्या आकडेवारीमध्ये लोकांनी स्वत:कडे रोख रक्कम ठेवण्याचं प्रमाण मागील वर्षभरामध्ये वाढलं आहे.
भारतामधील व्यवहार हे कॅशलेस करण्याच्या उद्देशाने सरकारने नोटबंदी केल्याचं २०१६ मध्ये जाहीर केलं होतं.
मात्र त्यानंतर लोकांकडील रोख रक्कमेमध्ये ५८ टक्क्यांनी वाढ झाल्याचं दिसून आलं आहे.
८ नोव्हेंबर २०१६ रोजी सरकारने नोटबंदीची घोषणा केल्यानंतर लोकांकडे असणाऱ्या रोख रक्कमेममध्ये १०.४ लाख कोटींनी किंवा ५८ टक्क्यांनी वाढ झालेली.
४ नोव्हेंबर २०१६ लोकांकडे असणारा रोख रक्कमेची आकडेवारी १७.९७ लाख कोटी इतकी होती.
एकीकडे करोनाचा प्रादुर्भाव रोखण्यासाठी जगभरातील अनेक देशांनी लसीकरणावर भर देत जास्तीत जास्त लोकांचं लसीकरण पूर्ण करण्याला प्राधान्य देत असल्याचं चित्र दिसत आहे.
मात्र त्याचवेळी दुसरीकडे करोनाचे नवीन म्युटेटेड म्हणजेच जणुकीय बदल असणारे विषाणू अधिक घातक ठरत आहेत.
अशातच फ्रान्समधील एका नोबेल पुरस्कार विजेत्या प्राध्यपकाने एक धक्कादायक दावा केलाय.
प्राध्यापक ल्यूक मॉन्टैग्नियर यांनी एका मुलाखतीमध्ये करोना प्रतिबंधक लसींमुळेच करोना विषाणू अधिक धोकादायक आणि रचनात्मक दृष्ट्या शक्तीशाली होत असल्याचं म्हटलं आहे.
करोना लसीकरणामुळेच अधिक घातक ठरणारे करोनाने नवीन नवीन प्रकार समोर येत असल्याचा दावाही मॉन्टैग्नियर यांनी केलाय.
मॉन्टैग्नियर यांनी मे महिन्याच्या सुरुवातील एका फ्रेंच पत्रकाराला विशेष मुलाखत दिली.
यावेळी त्यांनी साथरोग तज्ज्ञांना लसींसंदर्भातील दाव्यांबद्दल पूर्ण कल्पना असली तरी ते शांत असल्याचा दावा केलाय.
या मुलाखतीचा व्हिडीओ सोशल नेटवर्किंगवर सध्या चर्चेचा विषय ठरत आहे.
एका प्रश्नाला उत्तर देताना मॉन्टैग्नियर यांनी,लसींमुळे विषाणूंचा प्रसार थांबत नाही तर त्याचा उलट परिणाम होऊन विषाणू अधिक शक्तीशाली होतात.
लसीकरणामुळेच करोनाचे नवीन विषाणू हे आधीच्या विषाणूंच्या तुलनेत अधिक नुकसान करत असल्याचं दिसत आहे,असा दावा केलाय.
मॉन्टैग्नियर हे फ्रान्समधील प्रसिद्ध व्हायरोलॉजिस्ट म्हणजेच साथरोगतज्ज्ञ आहेत.
त्यांना २००८ साली नोबेल पुरस्कार प्रदान करण्यात आला आहे.
त्यामुळेच त्यांनी व्यक्त केलेली शंका आणि दावा सध्या जगभरामध्ये चर्चेचा विषय ठरत आहे.
या महिन्याच्या सुरुवातीला त्यांनी पियरे बर्नेरियास या वरीष्ठ पत्रकाराला दिलेल्या मुलाखतीमध्ये करोनासंदर्भात अनेक गोष्टींबद्दल भाष्य केलं होता.
या मुलाखतीमधील क्लिप सोशल मीडियावर चर्चेत आहेत.
अमेरिकेतील रेअर फाऊंडेशनने फ्रेंच भाषेतील या मुलाखतीचं भाषांतर केलं आहे.
लसीकरणासंदर्भात मॉन्टैग्नियर यांना जानेवारी महिन्यामध्ये देशात (फ्रान्समध्ये) लसीकरण सुरु झाल्यानंतर नव्याने करोना रुग्णांची संख्या वाढल्याचं दिसून आलं, यासंदर्भात तुमचं मत काय आहे?, असा प्रश्न विचारण्यात आला.
मॉन्टैग्नियर यांनी,ही अशी एक वैज्ञानिक आणि वैदयकीय क्षेत्रातील चूक आहे जिच्याकडे दुर्लक्ष करता येणार नाही.
याचा नोंद इतिहासात केली जाईल.
कारण लसीकरणामुळे नवीन विषाणू तयार होत आहेत,असं उत्तर दिलं.
आपलं म्हणणं पटवून देताना मॉन्टैग्नियर यांनी लस दिल्यानंतर शरीरामध्ये अ‍ॅण्टीबॉडीज कशा बनतात हे सांगतानाच अ‍ॅण्टीबॉडीज निर्माण झाल्याने विषाणू शरीरामध्ये प्रवेश मिळवण्यासाठी स्वत:मध्ये बदल घडवून आणतो, असं म्हटलं आहे.
प्रत्येक देशामध्ये करोनाचा नवा व्हेरिएंट आढळून येत आहे असं तुम्हाला दिसून येईल.
लसीकरणाचा आलेख  आणि मृतांचा आलेख जवळजवळ समान असल्याचं अनेक देशांमध्ये दिसून येत असल्याचं निरिक्षणही मॉन्टैग्नियर यांनी नोंदवलं आहे.
मी या साऱ्यावर बारीक लक्ष ठेऊन आहे.
लस घेतल्यानंतरही करोनाचा संसर्ग झालेल्या रुग्णांवर काही प्रयोग करत आहे.
यामधून मला एक गोष्ट दिसून आलीय की असे काही विषाणू तयार होत आहेत ज्यांच्यावर ही लस प्रभावी ठरणार नाहीय.
या अशापद्धतीला वैद्यकीय भाषेत अ‍ॅण्टीबॉडी-डिपेंडंट एनहान्समेंट म्हणजेच एडीई असं म्हटलं जात असल्याचंही मॉन्टैग्नियर म्हणाले.
भारतामध्ये एक मे पासून १८ वर्षांवरील सर्वांच्या लसीकरणाला परवानगी देण्यात आली आहे.
अनेक राज्यांमध्ये १८ वर्षांवरील व्यक्तींच्या लसीकरणाला सुरुवात झाली असली तरी लस तुटवड्यामुळे काही ठिकाणी अद्याप १८ वर्षांवरील व्यक्तींना लस देण्यास सुरुवात करण्यात आलेली नाही.
तरी ज्यांना लस मिळालीय त्यांनी सोशल नेटवर्किंगवर लस घेतानाचे फोटो पोस्ट केलेत.
यामध्ये अगदी सर्वसमान्यांपासून सेलिब्रिटींचाही समावेश आहे.
मात्र आता या फोटो काढण्याच्या ट्रेण्डचा वापर केंद्र सरकारने लसीकरण मोहीमेमध्ये जास्तीत जास्त लोकांना सहभागी करुन घेण्यासाठी करण्याचं ठरवलं आहे.
त्यासंदर्भातील एक मोठी घोषणा नुकतीच केंद्र सरकारने केलीय.
सरकारने सुरुवातीपासूनच लोकांनी लवकरात लवकर लसीकरण करुन घ्यावं यासाठी मोहीम राबवली आहे.
लसीकरणाचे फायदे, लसीकरणासंदर्भातील सर्व माहिती सोशल नेटवर्किंगच्या माध्यमातून लोकांपर्यंत पोहचवून त्यांनीही तातडीने लस घ्यावी असं आवाहन सरकारकडून करण्यात येत आहे.
याचबरोबर आता सरकारने एका नव्या माध्यमातून जनजागृती करण्याचा निर्णय घेतला आहे.
सरकारने आता लस घेताना फोटो काढणाऱ्या आणि तो सोशल नेटवर्किंगवर पोस्ट करणाऱ्यांना पाच हजार रुपयांचं बक्षीस देण्याचा निर्णय घेतलाय.
भारत सरकारने काही दिवसांपूर्वी ट्विटरवर एक व्हिडीओ पोस्ट केला आहे.
माय जीओव्ही या अधिकृत ट्विटर हॅण्डलवरुन पोस्ट करण्यात आलेल्या व्हिडीओला कॅप्शन देताना,नुकतीच तुम्ही करोनाची लस घेतलीय?
लाखो लोकांना लसीकरणासाठी प्रेरणा देण्याची संधी तुमच्याकडे आहे.
एका मस्त टॅगलाइनसहीत तुम्ही लस घेतानाच स्वत:चा फोटो शेअर करा आणि पाच हजार रुपये जिंकण्याची संधी मिळवा,असं म्हटलं आहे.
वाराणसी या आपल्या मतदारसंघातल्या डॉक्टर, पॅरामेडिकल स्टाफ आणि इतर आरोग्य कर्मचाऱ्यांशी पंतप्रधान नरेंद्र मोदी यांनी शुक्रवारी संवाद साधला.
यावेळी करोनामुळे झालेल्या मृत्यूंविषयी बोलताना पंतप्रधान भावनिक झाले आणि त्यांच्या डोळ्यात अश्रू आले.
त्यावरून आता विरोधकांनी मोदींवर टीका करायला सुरुवात केली आहे.
‘मोदी राजकारणात नसते, तर चित्रपटांमध्ये असते,अशी टीका काँग्रेसकडून करण्यात आल्यानंतर आता राष्ट्रवादी काँग्रेसकडून देखील पंतप्रधान नरेंद्र मोदींच्या भावनिक होण्यावर निशाणा साधण्यात आला आहे.
“गंगा शववाहिनी होऊन वाहिल्यानंतर अश्रू ढाळण्यासाठी मोदीजींनी १ लाख ३४ हजार ८० मृत्यूंची वाट का पाहिली?
असा सवाल राष्ट्रवादी काँग्रेसकडून करण्यात आला आहे.
पक्षाच्या अधिकृत फेसबुक पेजवरून मोदींवर टीका करणारी पोस्ट करण्यात आली आहे.
दरम्यान या पोस्टमध्ये पंतप्रधान नरेंद्र मोदींवर टीका करताना गेल्या दोन महिन्यात झालेल्या करोना मृत्यूंची आकडेवारी देण्यात आली आहे.
“कोरोनामुळे होणाऱ्या मृत्यूंची दखल माननीय पंतप्रधानांनी घेतली, ही समाधानाची बाब आहे.
मात्र दि. १ मार्च २०२१ रोजी हसतमुखाने लस घेतल्यानंतर मा.
पंतप्रधानांनी मागच्या दोन महिन्यात काय उपाययोजना केल्या?
याबाबतही त्यांनी देशाला माहिती द्यायला हवी.
१ मार्च २०२१ रोजी भारतातील कोरोनामुळे झालेले मृत्यू १ लाख ५७ हजार २८६ एवढे होते.
हा मृत्यूचा आकडा २० मे २०२१ रोजी २ लाख ९१ हजार ३६६ वर पोहोचला.
मधल्या अडीच महिन्यात जवळपास १ लाख ३४ हजार ८० मृत्यूंची नोंद झाली.
गंगा शववाहिनी झाली.
देशभर स्मशानासाठीही रांगा लावून कूपन घेण्याची वेळ आली”,असं या पोस्टमध्ये म्हटलं आहे.
दरम्यान, या पोस्टमध्ये आरोग्य सुविधांसंदर्भात देखील पंतप्रधान नरेंद्र मोदींवर टीका देखील करण्यात आली आहे.
“मागच्या वर्षभरात जेवढ्या मृत्यूंची नोंद झाली होती, जवळपास तेवढ्याच मृत्यूंची नोंद दुर्दैवाने मागच्या अडीच महिन्यात झाली.
पंतप्रधानांनी नक्कीच अश्रू ढाळावेत.
पण या अडीच महिन्यात लोकांना व्हॅक्सिन, ऑक्सिजन आणि औषधे का मिळाली नाहीत? याचेही उत्तर जनतेला द्यावे लागेल.
नाहीतर हकनाक‘ॲक्टर मोदी’सारखा हॅशटॅग पुन्हा पुन्हा ट्रेंडिंगला येत राहील”,असं या पोस्टमध्ये म्हटलं आहे.
या पोस्टसोबत पंतप्रधान नरेंद्र मोदींचा १ मार्च २०२१ रोजी लस घेतानाचा आणि आज २१ मे रोजी भावनिक झालेला असे दोन फोटो पोस्ट करण्यात आले आहेत.
पंतप्रधान नरेंद्र मोदी व्हिडीओ कॉन्फरन्सिंगच्या माध्यमातून राज्यांसोबत बैठका घेत असून उपाययोजनांची माहिती घेत आहेत.
शुक्रवारी उत्तर प्रदेशच्या वाराणसीतील आरोग्य कर्मचाऱ्यांशी बोलताना त्यांना भावना अनावर झाल्या.
“या व्हायरसने आपल्या अनेक जीवलग व्यक्तींना हिरावून घेतलं आहे.
मी त्यांच्याबद्दल नम्र आदर व्यक्त करतो आणि त्यांच्या कुटुंबीयांप्रती शोक व्यक्त करतो,”असं सांगताना त्यांच्या डोळ्यांत अश्रू उभे राहिलेले दिसून आले.
काँग्रेसनं लागलीच यावरून मोदींवर टीका केली.
“जे लोक साहेबांना गुजरातच्या दिवसांपासून ओळखतात ते सांगतात की, साहेब राजकारणात नसते तर चित्रपटांमध्ये नक्कीच असते.
ते तिथे न गेल्याने चित्रपटांचा फायदा झाला पण, देशाचे नुकसान झालं,”असं काँग्रेसचे राष्ट्रीय प्रवक्ते पवन खेरा यांनी ट्वीटमध्ये म्हटलं आहे.
करोनाचा संसर्ग रोखण्यासाठी सर्वत्र लॉकडाऊन जारी करण्यात आला आहे.
मागील वर्षीही अशी स्थिती असल्याने करोनाच्या भितीपायी गंभीर आजार असणारे रूग्ण रूग्णालयात जाणे टाळत होते.
परिणामी वेळीच आजाराचे निदान व उपचार न मिळाल्याने अनेकांचा आजार बळावल्याचे समोर आले होते.
या परिस्थितीत अन्य आजाराने पीडित असणाऱ्या रूग्णांना नियमित वैद्यकीय चाचण्यांसाठी रूग्णालयात जाणे धोक्याचे वाटत असल्याने कोविड-१९ चाचणीसह आता इतर आजारांविषयी असलेल्या चाचण्या देखील घरच्या घरीच करून घेण्यावर सर्वसामान्यांनी भर दिल्याचे दिसून येत आहे.
कोरोनाचा प्रसार रोखण्यासाठी केंद्र सरकारने घरच्या घरी करोना चाचणी (CoviSelf)करण्याची मुभा दिली आहे.
त्यातच आता करोना संसर्गाच्या भितीमुळे अन्य आजारांनी पिडीत असणारे रूग्णही घराबाहेर न जाता या आजारांच्या चाचण्या घरीच करून घेण्यावर भर देत आहेत.
तज्ज्ञ डॉक्टरांच्या म्हणण्यानुसार, मधुमेह, उच्च रक्तदाब, उच्च कोलेस्ट्रॉल, स्नायुंमधील वेदना, पोट विकार आणि हृदयासंबंधी समस्या, श्वसन विकार तसेच मूत्रमार्गाच्या जंतुसंसर्ग (यूटीआय) सारख्या अनेक गंभीर समस्येनं पीडित असणाऱ्या लोकांना करोनाचा संसर्ग होण्याचा धोका अधिक असतो.
त्यामुळे हे लोक घराबाहेर जाण्याचे टाळत आहेत.
त्यामुळे घरच्या घरीच आरोग्यविषयक चाचणी करून घेणाऱ्यांच्या संख्येत आता वाढ होत असल्याचे दिसून आले आहे.
महाराष्ट्र असोसिएशन ऑफ प्रॅक्टिसिंग पॅथॉलॉजिस्ट अँण्ड मायक्रोबायोलॉजिस्ट या संघटनेचे कार्यकारी समिती सदस्या डॉ. प्रसाद कुलकर्णी यांनी सांगितले की,‘‘कुठल्याही प्रकारचा आजार असो किंवा कोविड-१९ चाचण्या करण्यासाठी लोक पॅथॉलॉजी लॅबमध्ये येतात.
यामुळे या ठिकाणी लोकांची गर्दी वाढते.
त्यातच अन्य आजारांनी पीडित असणाऱ्या रुग्णांना करोना संसर्गाचा धोका जास्त असतो.
म्हणूनच करोनाचा संसर्ग होऊ नये यासाठी अनेक लोक घरीच विविध वैद्यकीय चाचण्या करून घेत आहेत.
यात जास्त करून करोना चाचणी, मधुमेह आणि उच्च रक्तदाबाच्या चाचण्या घरी जाऊन केल्या जात आहेत.
रक्तातील साखरेचं प्रमाण तपासण्यासाठी अनेक लोक ग्लुकोमीटरचा वापर करत आहेत.
कोरोना विषाणूचा प्रसार रोखण्यासाठी हा एक उत्तम पर्याय आहे.
पुण्यातील अपोलो डायग्नोस्टिक्सचे सल्लागार पॅथॉलॉजिस्ट आणि झोनल टेक्निकल हेड वेस्ट डॉ. संजय इंगळे यांनी सांगितले की,‘‘लॉकडाऊनदरम्यान मधुमेह, कोलेस्ट्रॉल, हृदय आणि फुफ्फुसांच्या समस्या, युटीआय संसर्ग, सांधेदुखी, लठ्ठपणा आणि मानसिक आरोग्याच्या समस्या वाढत आहेत.
आधीपासून असलेले आजार किंवा नव्याने आजाराचे निदान झालेल्या रुग्णांमध्ये करोना व्हायरस संसर्गाचा धोका अधिक जास्त असतो.
अशा लोकांची आरोग्याची स्थिती तपासण्यासाठी दर तीन महिन्यांनी नियमित चाचणी करून घेणे आवश्यक आहे.
ज्या व्यक्तींमध्ये कोविड सारखी लक्षणे दिसून येतात त्यांच्यासाठी देखील होम टेस्टिंग करणे आवश्यक आहे.
रक्तातील साखरेची तपासणी, वजन करणे, यूरिक एसिडची पातळी, हिमोग्राम, मूत्रपिंड, यकृत फंक्शन टेस्ट, लिपिड प्रोफाइल, रुटीन युरीन, फॅटी लिव्हर, सोनोग्राफी, लठ्ठपणा यासारख्या विविध चाचण्या लोक करून घेत आहेत.
जवळपास ५० टक्के लोकं घरच्या घरीच चाचणी करण्याला पसंती देत आहेत.
यामध्ये लिपिड प्रोफाइल, एलएफटी, केएफटी, जीवनसत्त्वे आदींचा समावेश आहे.
शीव रुग्णालयाचे अधिष्ठाता डॉ. मोहन जोशी म्हणाले की, सध्याच्या स्थितीत प्रत्येकाने आपल्या आरोग्याची काळजी घेणं गरजेचं आहे.
यासाठी नियमित आहारात फळे, भाज्या, शेंगदाणे, डाळी, तृणधान्य आणि सोयाबीनचा समावेश करावा.
मदयपान आणि धुम्रपानाचे सेवन करू नये, हे आरोग्यासाठी अतिशय घातक ठरू शकते.
शारीरिक हालचालींसाठी दररोज पहाटे व्यायाम करणे व डॉक्टरांच्या सल्ल्याने औषधोपचार घेणे योग्य ठरेल.
प्रकृती ठीक नसल्यास अंगावर न काढता तातडीने डॉक्टरांचा सल्ला घ्यावा, असेही डॉ. मोहन जोशी म्हणाले.
पुणे महानगर पालिका क्षेत्रातील सर्व लसीकरण केंद्रांवर उद्या(२२ मे) लसीकरण होणार नाही.
अपुऱ्या लस साठ्यामुळे हा निर्णय घेण्यात आला आहे.
पुणे महापालिकेच्या हवाल्याने एएनआयाने या संदर्भात वृत्त दिले आहे.
पुण्यातील करोना स्थितीचा आढावा घेतल्यावर आज उपमुख्यमंत्री अजित पवार यांनी जिल्ह्यातील परिस्थितीबद्दल माध्यमांना माहिती दिली.
पुण्यात आता पॉझिटिव्ह रुग्णांची संख्या कमी होत आहे.
तर बरे होऊन घरी परतणाऱ्या रुग्णांची संख्या वाढली आहे.
त्यामुळे पुण्यात आता सर्व प्रकारचे बेड्स असल्याचे त्यांनी सांगितले आहे.
त्याचबरोबर आता जिल्ह्यामध्ये ऑक्सिजन, रेमडेसिविर यांचा तुटवडा नसल्याचंही ते म्हणाले.
याचबरोबर, ग्रामीण भागातली रुग्णसंख्या अजूनही अपेक्षेप्रमाणे आटोक्यात आली नसल्याची खंत देखील त्यांनी व्यक्त केली आहे.
म्युकरमायकोसिसच्या रुग्णांच्या उपचारासाठी लागणाऱी इन्जेक्शन्स मात्र राज्याकडे पुरेशी उपलब्ध नाहीत.
त्यांचा तुटवडा आहे.
मात्र, त्यासाठी आम्ही केंद्राकडे पाठपुरावा करत आहोत, असंही उपमुख्यमंत्री अजित पवार म्हणाले.
या इन्जेक्शन्ससाठी थेट उत्पादक कंपन्यांशी संपर्क साधण्याचा प्रयत्न करत आहोत.
मात्र, त्यांना सर्व इन्जेक्शन्स केंद्राकडे देणं बंधनकारक असल्याने ते थेट देऊ शकत नसल्याची माहिती त्यांनी यावेळी दिली.
करोनाच्या दुसऱ्या लाटेआधी नियोजन करण्यात अपयशी ठरल्याने केंद्र सरकारवर आणि आरोग्य यंत्रणांबरोबरच अधिकाऱ्यांवरही टीका केली जात आहे.
असं असतानाच दुसरीकडे केंद्राकडून तिसऱ्या लाटेची शक्यता व्यक्त केली जात आहे.
मुख्य वैज्ञानिक सल्लागार असणाऱ्या के.
विजय राघवन यांनी या महिन्याच्या सुरुवातीला करोनाची तिसरी लाट भारताला टाळता येणार नाही तसेच ही लाट कधी येणार हे ही सांगू शकत नाही असं म्हटलं होतं.
विजय राघवन दोन दिवसांनंतरच तिसऱ्या लाटेमुळे होणारा परिणाम आपण कठोर निर्बंधांच्या माध्यमातून कमी करु शकतो असं म्हटलं होतं.
विजय राघवन यांच्याबरोबरच इतर तज्ज्ञांनीही मागील काही आठवड्यांपासून तिसऱ्या लाटेसंदर्भात इशारा देत आहेत.
स्थानिक प्रशासन आणि काही रुग्णालयांनी त्यांच्याकडील आरोग्य व्यवस्था अधिक मजबूत करण्यासाठी तयारी केली आहे.
येत्या कालावधीमध्ये करोनाबाधितांची संख्या वाढण्याची भीती व्यक्त केली जात असल्याच्या पार्श्वभूमीवर म्हणजेच तिसऱ्या लाटेच्या भीतीने ही तयारी केली जात आहे.
मात्र करोनाची किंवा साथीच्या रोगांमध्ये लाट म्हणजे नक्की काय असतं?
लाट आल्याचं कसं ओळखलं जातं?
यासंदर्भातील माहिती अनेकांना ठाऊक नसतं.
त्याचसंदर्भात आपण या लेखामध्ये जाणून घेणार आहोत.
खरं सांगायचं तर साथीरोग शास्त्राप्रमाणे संसर्गाची लाट म्हणजे नक्की काय याची ठोस व्याख्या उपलब्ध नाहीय.
मात्र संसर्ग झालेल्या लोकांची संख्या वाढणे आणि घटणे यासंदर्भात बोलताना लाट हा शब्द वापरला जातो.
सामान्यपणे दिर्घकालीन दृष्टीकोनातून लाट ही संज्ञा वापरली जाते.
जेव्हा बाधितांची संख्या वाढते तेव्हा रुग्णसंख्येचा आलेख एखाद्या लाटेप्रमाणे दिसतो.
आधीच्या काळी ठराविक कालावधीमध्ये होणाऱ्या संसर्गासंदर्भात बोलताना लाट हा शब्द वापरला जायचा.
नैसर्गिक पद्धतीने अनेक विषाणूंचा संसर्ग ठराविक कालावधीत होऊन नंतर रुग्णसंख्या कमी व्हायची यालाच लाट येणे आणी ओसरणे असं म्हटलं जायचं.
मागील दीड वर्षांपासून करोनाबाधितांची जगभरातील संख्या सतत वाढत आहे.
मात्र असं असतानाही ठराविक कालावधीमध्ये ठराविक भूभागावर अचानक रुग्णसंख्या वाढण्याचा ट्रेण्ड मागील दीड वर्षांमध्ये दिसून आला.
आता भारतामध्ये अशापद्धतीने कमी कालावधीत अगदी मोठ्याप्रमाणात रुग्णसंख्या वाढण्याचा प्रकार दोन वेळा घडला आहे.
काही महिन्यांच्या कालावधीमध्ये सातत्याने रुग्णसंख्या वाढ होत गेल्याचे दोन टप्पे मागील दीड वर्षात भारतामध्ये होऊन गेले.
एखाद्या प्रदेशातील देश, राज्य किंवा शहरांमध्ये येणारी लाट ही त्या त्या परिसरातील परिस्थितीवर अवलंबून असते.
उदाहणार्थ दिल्लीमध्ये आतापर्यंत करोनाच्या चार लाटा येऊन गेल्यात.
मागील दीड वर्षाच्या कालावधीमध्ये दिल्लीत ठराविक अंतराने तीन वेळा करोना रुग्णसंख्येतील वाढ आणि घट अनुभवली आहे.
राजस्थान, मध्य प्रदेश सारख्या राज्यांमध्ये फेब्रुवारीपर्यंत करोनाबाधितांच्या संख्येचा आलेख फारसा वाढलेला नव्हता.
या राज्यांमध्ये करोनारुग्णांच्या संख्येत भरमसाठ वाढ झाल्याचं दिसलं नव्हतं.
मात्र फेब्रुवारीनंतर तेथील आलेख वाढलेला दिसत आहे.
असं का होतं हे अनेक गोष्टींवर अवलंबून असलं तरी सर्व ठिकाणांसाठी ठराविक काळात लाट येईल असं ठामपणे सांगता येत नाही.
सध्या भारतामध्ये तिसरी लाट येण्यासंदर्भातील चर्चा आहे.
याचाच अर्थ असा की राष्ट्रीय पातळीवर करोनाबाधित रुग्णांची संख्या वाढण्याची शक्यता व्यक्त केली जातेय.
सध्या करोनाच्या दुसऱ्या लाटेतला उच्चांक काढून दैनंदिन करोनाबाधित रुग्णसंख्या कमी होत असल्याने करोना कर्व्ह म्हणजेच करोनाबाधित रुग्णसंख्येचा आलेख खाली जाताना दिसत आहे.
करोना आलेखाने सहा मे रोजी उच्चांक गाठल्याचं सांगितलं जात आहे.
मागील दोन आठवड्यांमध्ये दैनंदिन रुग्णसंख्या कमी झाली आहे.
४.१४ लाखांवरुन आज रुग्णसंख्या २.६० लाखांपर्यंत खाली आहे.
देशातील सक्रीय रुग्णांची संख्याही ३२ लाख २५ हजारांपर्यंत आलीय.
सर्वाधिक रुग्णसंख्या असताही हाच आकडा ३७ लाख ४५ हजार इतका होता.
सध्या सुरु असणारा ट्रेण्ड पाहता जुलैपर्यंत भारतामधील परिस्थिती फेब्रुवारीप्रमाणे होईल असा अंदाज व्यक्त केला जातोय.
मात्र त्यानंतर पुन्हा रुग्णसंख्या वाढली तर ती सतत काही आठवडे, महिने वाढत राहील आणि त्यालाच तिसरी लाट असं म्हटलं जाईल.
राष्ट्रीय स्तरावर तिसरी लाट येण्याआधीच काही राज्यांमधील रुग्णसंख्या सतत वाढती राहू शकते.
तामिळनाडू आणि आंध्र प्रदेशमध्ये सध्या अशापद्धतीने रुग्णसंख्या वाढत आहे.
याचसंदर्भातील उदाहरण द्यायचं झालं तर महाराष्ट्रातील अमरावती, सांगली आणि काही इतर ठिकाणी रुग्णसंख्या अद्यापही वाढताना दिसत आहे.
मात्र या रुग्णसंख्या वाढीचा जोपर्यंत करोना रुग्णवाढीच्या राष्ट्रीय आलेखावर परिणाम होत नाही तोपर्यंत या रुग्णवाढीला लाट असं म्हणता येणार नाही.
तसेच संसर्गाचं प्रमाण जितक्या ठराविक जागेत मर्यादित असेल तितक्या लवकर संसर्ग कमी होण्याची शक्यताही अधिक असते.
मात्र मुंबई, पुण्यासारख्या काही शहरांमध्ये रुग्णसंख्या वाढीचा कालावधी अधिक राहिला आहे हे सुद्धा लक्षात घ्यायला हवं.
करोनाची तिसरी लाट ही दुसऱ्या लाटेपेक्षाही मोठी असेल अशी शक्यता काहींनी वर्तवली आहे.
मात्र ही लाट नक्की कशी असेल हे आताच सांगता येणार नाही.
सामान्यपणे साथीच्या रोगांमध्ये येणारी प्रत्येक पुढची लाट ही आधीच्या लाटेपेक्षा सौम्य असते.
कारण जसाजशी लाटांची संख्या वाढत जाते त्याप्रमाणे जास्तीत जास्त लोकसंख्येला विषाणूचा संसर्ग होऊन गेलेला असतो.
साथीच्या रोगांमध्ये जशाजशा लाटा वाढत जातात त्याप्रमाणे त्याची दाहकता कमी होण्याची शक्यता असते कारण प्रत्येक आधीच्या लाटेत काही ठराविक लोकसंख्येमध्ये या विषाणूंविरोधात लढण्याची रोगप्रतिकारशक्ती निर्माण झालेली असते.
सामान्यपणे साथरोग शास्त्रामध्ये वापरलं जाणारं हे स्पष्टीकरण आणि दावा भारतामध्ये करोनासंदर्भात अगदी उलट ठरला.
सप्टेंबरच्या मध्यात करोनाबाधितांची संख्या कमी होऊ लागली तेव्हा देशातील अगदीच मोजक्या लोकसंख्येला करोनाचा संसर्ग होऊन गेला होता.
करोनाचा संसर्ग कमी होण्यामागे काही विशेष कारण नव्हतं.
मोठ्या प्रमाणातील लोकसंख्येला करोनाची लागण झालेली नसताही करोनाबाधितांची संख्या कमी होऊ लागली.
सप्टेंबरपासून पुढील पाच महिने भारतातील रुग्णसंख्या का कमी झाली यासंदर्भातील ठोस माहिती अद्याप उपलब्ध नसून त्याबद्दलचं संशोधन सुरु असल्याचं समजते.
मात्र वर नमूद केल्याप्रमाणे दुसरी लाट ही पहिल्या लाटेपेक्षा सौम्य असेल असं समजून अनेकांनी करोनाची साथ आता संपुष्टात येत असल्याचा अंदाज व्यक्त केला.
मात्र घडलं याच्या उलट.
दुसरी लाट ही अधिक घातक ठरली.
दुसऱ्या लाटेतील मृतांची संख्या ही आधीच्या लाटेपेक्षा खूप जास्त आहे.
त्यामुळेच तिसरी लाटही याच ट्रेण्डप्रमाणे अधिक घातक असेल असं काहीजण म्हणत आहेत.
मात्र तिसरी लाट अधिक घातक असेल असं ठामपणे सांगता येणार नाही.
दुसऱ्या लाटेमध्ये अनेकांना संसर्ग होऊन गेलाय.
पहिल्या लाटेच्या कालावधीमध्ये असणाऱ्या संसर्ग दरापेक्षा दुसऱ्या लाटेतील संसर्गाचा दर हा जवळजवळ दुप्पटहून अधिक होता.
चाचणी करुन संसर्गावर शिक्कामोर्तब न झालेल्या रुग्णांची संख्याही दुसऱ्या लाटेत बरीच असल्याची शक्यता व्यक्त केली जातेय.
त्याचप्रमाणे लसीकरणामुळे रोगप्रतीकारशक्ती वाढून लोकसंख्येचा बराच मोठा भाग या विषाणूचा सामना करण्यासाठी सज्ज असेल.
त्यामुळेच दुसऱ्या लाटेपेक्षा तिसऱ्या लाटेत रुग्णसंख्या कमी असेल असंही मानलं जात आहे.
करोना विषाणूमध्ये सतत बदल होत असल्याने दुसऱ्या लाटेपेक्षा तिसरी लाट तिव्र असणार नाही असं म्हणणं घाईचं ठरले.
या म्युटेशन्समुळे आधी संसर्ग होऊन गेलेल्यांना किंवा लस घेतलेल्यांना संसर्ग होणार नाही असं ठामपणे सांगता येणार नाही.
तिसरी लाट येणार असं १०० टक्के सांगू शकतो, असा दावा अनेक तज्ज्ञ करत आहेत.
मात्र ती कशी येणार, कधी येणार, तिचा परिणाम कसा असेल याबद्दलची ठोसपणे माहिती देता येणार नाही.
मात्र ही लाट येणार हे नक्की आहे.
विजय राघवन यांनी दिलेल्या माहितीनुसार लोकांनी कठोर निर्बंध पाळले तर तिसऱ्या लाटेचा परिणाम कमी करता येऊ शकतो.
तसेच आधीच्या दोन्ही लाटांपेक्षा तिसरी लाट खूपच सौम्य असेल असंही म्हणता येईल.
त्यामुळेच तिसऱ्या लाटेवर नियंत्रण मिळवणं हे अधिक सहज शक्य होईल अशीही शक्यता व्यक्त केली जातेय.
लोक या कालावधीमध्ये कशी वागतात यावर सर्वकाही अवलंबून आहे.
सरकारी सूचना, करोना नियम कसे पाळतात यावर लाटेच्या दहकता किती असेल हे सांगता येईल.
दुसऱ्या लाटेने भारतीयांना या विषाणूसंदर्भात बेजबाबदारपणा महागात पडू शकतो ही शिकवण मात्र नक्की दिलीय.
त्यामधून भारतीय धडा घेऊन तिसऱ्या लाटेचा सामना कसा करतात हे येणार काळच सांगेल.
करोना संक्रमणाविरूद्ध लढण्यासाठी बनारस मॉडेलचे पंतप्रधान नरेंद्र मोदी यांनी कौतुक केलं होतं.
तसेच गुजरात सरकारने वाराणसीकडून शिकले पाहिजे.
देशातील बरीच राज्ये आणि शहरांच्या तुलनेत बनारसमध्ये  कोणतीही समस्या उद्भवली नाही.
ऑक्सिजनच्या बाबत देखील तेथे कमतरता जानवली नाही.
तेथील रुग्णालयालाही काही त्रास झाला नसल्याचे मोदी म्हणाले होते.
या पार्शभूमीवर देशात बनारस मॉडेल चर्चेत आलं.
पण या मॉडेलवरून आता राजकारण पहायला मिळत आहे.
राष्ट्रवादीचे नेते, राज्याचे अल्पसंख्यांक मंत्री नवाब मलिक यांनी अपयश लपवण्यासाठी हा प्रचार सुरु असल्याचे म्हटले आहे.
नवाब मलिक म्हणाले,“देशात कोविडशी लढण्यासाठी बनारस मॉडेल एक मोठं मॉडेल बनवतील, असा प्रचार सुरु आहे.
मात्र आम्हाला वाटते अपयश लपवण्यासाठी हा प्रचार सुरु आहे.
बनारसच्या घाटावर तर मृतदेहांवर अंतिम संस्कार करण्यासाठी जागा नव्हती
बनारस मॉडेलमध्ये कोणतेही टेस्टिंग किंवा उपचार नाहीत.
तेथे औषधांची देखील टंचाई जाणवली.
तसेच ऑक्सिजन देखील ब्लॅकमध्ये विकले गेले होते.
बनारस मॉडेल हे अयशस्वी मॉडेलशिवाय काहीच नसल्याचे मलिक म्हणाले.
“लोकांनी नदीत मृतदेह सोडले, त्याची देशभर चर्चा झाली.
आता पंतप्रधान म्हणतात आम्ही बनारसचे जिल्हाधिकारी, तिथले डॉक्टर, रूग्णालयात काम करणाऱ्या लोकांशी संवाद साधू,”असा शाब्दीक चिमटा देखील नवाब मलिक यांनी काढला.
पंतप्रधान नरेंद्र मोदी यांनी वाराणसीच्या कंटेनमेंट मॉडेलचे देशातील उर्वरित शहरांसाठी रोल मॉडेल म्हणून वर्णन केले आहे.
उत्तर प्रदेशात दुपारी एक वाजेपर्यंत दररोजच्या बाजारपेठा बंद असतात.
तर करोना कर्फ्यूमध्ये आवश्यक वस्तू असलेली दुकाने खुली ठेवण्याचे आदेश आहेत.
परंतु वाराणसीमध्ये असे नाही.
तेथील जनता आणि दुकानदारांनी एकत्रितपणे बंदचा निर्णय घेतला आहे.
करोना संसर्ग रोखण्यासाठी व्यापाऱ्यांनी बैठक घेतली.
परिस्थितीचे गांभीर्य सांगून व्यापाऱ्यांनी दुकान बंद करण्याचे मान्य केले.
त्यामुळे गर्दीही कमी होऊ लागली.
पंतप्रधानांनी बनारसच्या या निर्णयाचे कौतुक केले आणि गुजरात सरकारने शिकले पाहिजे, असे सांगितले.
करोना लसीकरणानंतर देण्यात येणाऱ्या प्रमाणपत्रावरील पंतप्रधान नरेंद्र मोदींचा फोटो पुन्हा एकदा वादात सापडला आहे.
भाजपाचा मुख्य विरोधी पक्ष असणाऱ्या काँग्रेसने याला विरोध केलाय.
काँग्रेसची सत्ता असणाऱ्या छत्तीसगड आणि झारखंडमधील सरकारने केंद्र सरकारच्या माध्यमातून देण्याची येणारी मोदींचा फोटो असणारी लसीकरण प्रमाणपत्र देणार नसल्याचं स्पष्ट केलं आहे.
१८ ते ४४ वयोगटातील नागरिकांचं लसीकरणासाठी हे नवीन प्रमाणपत्र देण्यात येणार आहे.
काँग्रेसची सत्ता असणाऱ्या छत्तीसगडमध्ये १८ ते ४४ वयोगटातील लोकांची लसीकरणासाठी नोंदणी करुन घेण्यासाठी वेगळं पोर्टल सुरु करण्यात येणार आहे.
याचसंदर्भात बोलताना राज्याचे आरोग्यमंत्री टी. एस. सिंग देव यांनी राज्यातील करोना लसीकरण प्रमाणपत्रांवर मुख्यमंत्रांचा फोटो छापला जाणार असल्याचं म्हटलं आहे.
“केंद्र सरकारने १८ ते ४४ वयोगटातील नागरिकांच्या लसीकरणाचा आर्थिक भार राज्यांवर टाकला आहे.
आता हा सर्व भार आमच्यावरच आला आहे.
आम्हाला लस निर्मिती करणाऱ्या कंपन्यासोबत दरांसंदर्भात चर्चा करावी लागणार आहे.
जेव्हा आम्ही आमच्या लसी विकत घेऊन या वयोगटातील लोकांचं लसीकरण करणार आहोत तर आम्ही आमची प्रमाणपत्रं का छापू नये?
आम्ही विकत घेऊन दिलेल्या लसींच्या प्रमाणपत्रांवर मोदींचा फोटो कशाला छापायचा?
असा प्रश्न देव यांनी इकनॉमिक टाइम्सशी बोलताना विचारला आहे.
बुधवारी झारखंडनेही करोना लसीकरणासंदर्भात नवीन पद्धत सुरु केली.
१८ वर्षांवरील या लसीकरण मोहीमेच्या नोंदणी कार्डवर मुख्यमंत्री हेमंत सोरेन यांचा फोटो छापण्यात आला आहे.
केंद्र सरकार आणि राज्यांमध्ये लसीकरणाच्या प्रमाणपत्रावरील मोदींच्या फोटोवरुन झालेल्या वादानंतर झारखंडने मुख्यमंत्र्यांचा फोटो टाकण्याचा निर्णय घेतला आहे.
“राज्य सरकार त्यांच्या पैशाने लोकांना लस देत असल्याने या लसीकरण पत्रांवर मुख्यमंत्र्यांचा फोटो छापणे जास्त योग्य ठरले.
१८ ते ४४ वयोगटातील लोकांच्या लसीकरण प्रमाणपत्रावर मोदींचा फोटो का छापावा? 
असं असेल तर देशामध्ये करोनामुळे मोठ्याप्रमाणात झालेल्या मृत्यूंची जबाबदारी घेतली पाहिजे.
करोनामुळे मरण पावलेल्या लोकांच्या मृत्यूपत्रावरही मोदींचा फोटो छापायला पाहिजे,”असं झारखंड काँग्रेसचे अध्यक्ष राकेश ठाकूर यांनी म्हटलं आहे.
१४ मे पासून लसीकरण सुरु झाल्यानंतर आम्हाला लस दिलेल्या सर्वांना लसीकरणासंदर्भात राज्य सरकारने छापलेलं कार्ड द्यावं, अशा सुचना देण्यात आल्या आहेत असं लसीकरण केंद्रावरील वरिष्ठ अधिकाऱ्याने टाइम्स ऑफ इंडियाशी बोलताना सांगितलं.
अनेकजण हे टेकसेव्ही नसल्याने राज्य सरकारने लसीकरणासंदर्भातील हे छापील कार्ड जारी केलं असून त्यावरुन नोंदणी केली जात असल्याचंही वरिष्ठ अधिकाऱ्यांनी सांगितलं.
पहिल्या टप्प्यामध्ये १२ केंद्रावर लसीकरण सुरु करण्यात आलं आहे.
राज्याचे माजी मुख्यमंत्री देवेंद्र फडणवीस यांनी नुकताच कोकणातील तौते चक्रीवादळाचा फटका बसलेल्या भागाचा दौरा केला.
या दौऱ्यादरम्यान देवेंद्र फडणीस यांनी वादळग्रस्तांना तातडीने भरघोस नुकसानभरपाई देण्याची मागणी राज्य सरकारकडे केली आहे.
मात्र, फडणवीसांच्या या दौऱ्यावरून राज्याचे ग्रामविकासमंत्री हसन मुश्रीफ यांनी फडणवीसांना खोचक शब्दांमध्ये टोला लगावला आहे.
“फडणवीसांना गोवा, उत्तर प्रदेश आणि गुजरातमध्ये पाठवावं, महाराष्ट्रात करोनासाठी त्यांची आवश्यकता नाही”,असं हसन मुश्रीफ म्हणाले आहेत.
कोल्हापूरमध्ये घेतलेल्या पत्रकार परिषदेत त्यांनी देवेंद्र फडणवीस यांच्यासोबतच भाजपा आमदार अतुल भातखळकर यांच्यावर देखील निशाणा साधला.
सत्ता गेल्यामुळे देवेंद्र फडणवीस अस्वस्थ आहेत, अशी टीका मुश्रीफ यांनी यावेळी केली.
“देवेंद्र फडणवीस सातत्याने अस्वस्थ आहेत.
सरकार घालवण्यासाठी दीड वर्षात अनेक प्रयत्न करूनही ते शांत बसलेले नाहीत.
करोना काळात ते चक्रीवादळाच्या नुकसानीच्या पाहणीसाठी फिरत आहेत.
उत्तर प्रदेशमध्ये शेकडो मृतदेह गंगा नदीकिनारी पुरले गेले.
गुजरातमध्ये ७१ हजार मृत्यू लपवले गेले.
गोव्यात ४ दिवस सलग ऑक्सिजन अभावी ९० लोकांचे मृत्यू झाले.
या तिनही राज्यांमध्ये झालेली मृत्यूची लपवालपवी आणि करोनाचा प्रादुर्भाव यावर उपाययोजना करण्यासाठी हा दौरा झाल्यानंतर देवेंद्र फडणवीसांची टास्क फोर्सचे अध्यक्ष म्हणून निवड करावी आणि त्यांना तिकडे पाठवावं.
महाराष्ट्रात करोनाची संख्या कमी होत असून आमच्या राज्यात करोनासाठी त्यांची आवश्यकता नाही”असं मुश्रीफ म्हणाले आहेत.
दरम्यान, भाजपा आमदार अतुल भातखळकर यांच्यावर देखील हसन मुश्रीफ यांनी तोफ डागली.
“तौते चक्रीवादळापूर्वी ८ दिवस हवामान विभागाने इशारा दिला होता.
असं असताना बॉम्बे हायमध्ये अफकॉन कंपनीने काम करत राहून शेकडो जीव धोक्यात घालण्याचा प्रकार केला.
नवाब मलिक यांनी ONGC विरोधात मनुष्यवधाचा गुन्हा दाखल करण्याची मागणी केली.
यावर अतुल भातखळकर यांनी नवाब मलिक यांचं मानसिक संतुलन बिघडलंय अशी टीका केली.
अतुल भतखळकरांना लाज वाटली पाहिजे.
इतके लोक मृत्यूमुखी पडले असताना ते या कंपनीचे एजंट आहेत की वकील आहेत ज्यामुळे नवाब मलिकांवर टीका करत आहेत.
त्यामुळे भाजपाच्या सत्ता गेलेल्या अस्वस्थ लोकांचंच मानसिक संतुलन बिघडलं आहे”,अशा शब्दांत हसन मुश्रीफ यांनी अतुल भातखळकरांना सुनावलं आहे.
मराठा आरक्षणाच्या मुद्द्यावर गुरुवारी संभाजीराजे भोसले यांनी जाहीरपणे आणि कठोर शब्दांमध्ये नाराजी व्यक्त केली.
त्यावर देखील मुश्रीफ यांनी भूमिका स्पष्ट केली.
“संभाजीराजेंसारख्या संयमी व्यक्तीचा असा अवतार मी पाहिलेला नाही.
चार वेळा पत्र लिहून पंतप्रधान नरेंद्र मोदी भेटायला वेळ देत नाहीत.
याबद्दल त्यांचा संताप आहे.
सत्तारूढ लोक मराठा आरक्षणाला दिलासा देत नाहीत अशी त्यांची मागणी आहे.
पण संभाजीराजेंच्या नेतृत्वाखालीच हा लढा यशस्वी होईल.
मराठा आरक्षणासाठी जे काही प्रयत्न करता येतील, ते आम्ही करू आणि संभाजीराजांचं समाधान करू”,असं मुश्रीफ यांनी नमूद केलं.
करोना महामारीमुळे अनेक मुलांनी आपल्या आई-वडिलांना गमावले आहे.
यामुळे बर्‍याच राज्यांच्या सरकारने अशा मुलांच्या शिक्षणाचा खर्च करण्याची जबाबदारी घेतली आहे.
दरम्यान, पंजाब सरकारने देखील करोनामुळे अनाथ झालेले किंवा घरातील कमवता सदस्याचे निधन झालेल्या कुटुंबातील मुलांच्या शिक्षणाची जबाबदारी घेतली आहे.
या मुलांना सरकारकडून पदवीपर्यंत मोफत शिक्षण देण्यात येणार आहे.
अभ्यासाचा सर्व खर्च सरकार उचलणार आहे.
तसेच मुलांना सामाजिक सुरक्षा पेन्शन म्हणून दरमहा १५०० रुपये दिले जातील.
“पंजाबमध्ये ज्या मुलांनी आपल्या आई-वडिलांना तसेच घरातील कमावत्या सदस्याला गमावले.
त्या सर्वांना सामाजिक सुरक्षा पेन्शन योजनेअंतर्गत पदवीपर्यंत नि:शुल्क शिक्षण दिले जाईल.
असे करणे राज्याचे कर्तव्य आहे,”असे मुख्यमंत्री कॅप्टन अमरिंदर सिंह यांनी एएनआय वृत्तसंस्थेशी बोलतांना सांगितले.
यासंदर्भात प्रसिद्ध केलेल्या अधिकृत निवेदनानुसार २१ वर्षे वयोगटातील पदवीपर्यंतच्या विद्यार्थ्यांना मदत उपाय उपलब्ध करुन देण्यात येतील.
याअगोदर शालेय व महाविद्यालयीन शिक्षण विद्यार्थ्यांसाठी मोफत असेलकरोनाच्या दुसऱ्या लाटेमुळे देशामध्ये औषधांची मागणी वाढली आहे.
अनेक राज्यांमध्ये करोनाचे रुग्ण वाढत आहेत त्याबरोबरच औषधांची मागणीही वाढताना दिसत आहे.
उत्तराखंडमधील कुमाऊ प्रांतामध्ये मागील काही काळापासून सातत्याने करोनाबाधितांची संख्या वाढत असल्याने येथे एका महिन्यात तब्बल पाच कोटी पॅरासिटामॉल गोळ्यांची विक्री झाल्याची माहिती समोर येत आहे.
तर करोनावर उपाचारासाठी वापरण्यात येणाऱ्या एजिथ्रोमायसिन आणि डॉक्सीसाइनक्लिन या गोळ्यांच्या विक्रीचे आकडे दोन कोटींहून पुढे गेलेत.
उत्तराखंडमध्ये एप्रिलच्या दुसऱ्या आठवड्यापासून करोनाबाधितांची संख्या वाढू लागली आणि औषधांची विक्रीही वाढली.
अनेक ठिकाणी लोकांना आगाऊमध्येच औषधं घेऊन ठेवल्याचंही दिसून आलं.
येथील ऊधमसिंह नगर आणि हल्द्वानी येथून डोंगळार भागांमध्ये औषधांचा पुरवठा केला जातो.
अनेक डॉक्टर करोना रुग्णांसाठी एजिथ्रोमायसिन आणि डॉक्सीसाइनक्लिन औषधच लिहून देत आहेत.
तसेच अनेक ठिकाणी साडेसहाशे एमजी पॅरासिटामॉल गोळी घेण्याचाही सल्ला डॉक्टर देत आहेत.
तसेच बी कॉम्पलेक्स, झिंकबरोबरच, क जीवनसत्व आणि आइवरमेक्टिनच्या गोळ्याही लिहून दिल्या जात आहेत.
बी कॉम्पलेक्स झिंकबरोबरच क जीवनसत्वाच्या दोन दोन कोटी गोळ्यांची विक्री झालीय.
त्याबरोबरच आइवरमेक्टिनच्या ५० लाख किंमतीच्या गोळ्या विकल्या गेल्यात.
कुमाऊंमध्ये ड जीवनसत्वाची पाकिटं आणि गोळ्यांची पाच लाखांच्या आसपास विक्री झालीय.
श्वसनासंदर्भातील त्रासांसाठी इन्हेलरचा वापर करण्याचा सल्लाही डॉक्टर देत असल्याने त्याचीही विक्री वाढलीय.
करोना रुग्णांवरील उपचारादम्यान रक्त पातळ करणारं इंजेक्शन दिलं जातं.
मात्र या इंजेक्शनची आता कमतरता उत्तराखंडमधील कुमाऊंमध्ये जाणवू लागलीय.
त्याचबोरबरच एजिथ्रोमायसिन आणि डॉक्सीसाइनक्लिन या गोळ्यांचीही कमतरता जाणवू लागली आहे.
करोनावरील उपाय म्हणून रोगप्रतिकारशक्ती वाढवण्यासाठी वापरण्यात येणारी आयुर्वेदिक औषध आयुष ६४ आणि पतंजलीच्या कोरोनिल गोळ्याही बाजारात उपलब्ध नाहीयत.
केमिस्ट अ‍ॅण्ड ड्रग्स असोसिएशनचे अध्यक्ष उमेश जोशी यांनी अमर उजालाशी बोलताना,“पॅरासिटामॉल आणि अ‍ॅण्टीबयोटिक गोळ्यांची मागणी वाढलीय.
पॅरासिटामॉलचे जवळजवळ चार ते पाट कोटी आणि दोन दोन कोटी अ‍ॅण्टीबायोटिक गोळ्यांची विक्री झालीय.
त्याबरोबरच जीवनसत्व क, जीवनसत्व ड आणि बी कॉम्पलेक्सबरोबरच झिंकच्या गोळ्यांचीही मागणी वाढलीय,”असं सांगितलं.
लसीकरणाचा घोळ तसेच लस कमी प्रमाणात उपलब्ध असल्याचा मोठा फटका राज्यातील आरोग्य विभागाच्या चार मनोरुग्णालयातील मनोरुग्णांना बसला आहे.
या चारही मनोरुग्णालयातील अवघ्या ४१ मनोरुग्णांचेच आतापर्यंत लसीकरण करण्यात आले असून केंद्र सरकारच्या चुकीच्या धोरणांमुळे हे लसीकरण ‘गतीमंदतेने’सुरु असल्याचे आरोग्य विभागाच्या ज्येष्ठ अधिकाऱ्याने सांगितले.
आरोग्य विभागाची राज्यात ठाणे, पुणे, नागपूर व रत्नागिरी अशा चार ठिकाणी प्रादेशिक मनोरुग्णालये आहेत.
या चारही मनोरुग्णालयात ५६९५ खाटांची व्यवस्था असून आजघडीला या रुग्णालयांत २४३३ मनोरुग्ण उपचारासाठी दाखल आहेत.
यातील बहुतेक रुग्ण हे वर्षानुवर्षे रुग्णालयात दाखल असून करोना काळात यातील अनेकांना करोनाचा संसर्ग झाला होता.
मनोरुग्णालयातील सूत्रांच्या म्हणण्यानुसार एकूण ७३६ मनोरुग्ण करोनाबाधित झाले होते.
यात पुणे मनोरुग्णालयात सर्वाधिक म्हणजे ३७५ रुग्णांना करोनाची लागण झाली होती तर ठाणे १७३, नागपूर २०२ आणि रत्नागिरी मनोरुग्णालयातील १३ मनोरुग्णांना करोनाची लागण झाली होती.
यातील ७८ रुग्णांना उपचारासाठी अन्य रुग्णालयात दाखल करावे लागले होते.
मनोरुग्णांना करोनाची लागण होत असल्यामुळे मनोरुग्णांचे लसीकरण युद्धपातळीवर होण्याची गरज असल्याची आरोग्य विभागाच्या वरिष्ठांची भूमिका होती.
मात्र केंद्र सरकारच्या नियमामुळे या मनोरुग्णांचे लसीकरण होऊ शकते नव्हते.
केंद्रीय आरोग्य मंत्रालयाच्या नियमानुसार लसीकरणासाठी आधार कार्ड नोंदणी सक्तीची आहे.
तर वर्षानुवर्षे या चारही मनोरुग्णालयातील बहुतेक रुग्णांची आधार कार्ड नसल्यामुळे या रुग्णांचे लसीकरण कसे करायचे? 
हा आरोग्य विभागापुढे प्रश्न होता.
आरोग्य विभागाच्या वरिष्ठ अधिकाऱ्यांनी अनेकदा हा मुद्दा केंद्रीय आरोग्य मंत्रालयासमोर उपस्थित करून आधार कार्ड शिवाय या रुग्णांचे लसीकरण करू द्यावे अशी मागणी केल्याचे आरोग्य संचालक डॉ. साधना तायडे यांनी सांगितले.
केंद्राकडून परवानगी न मिळाल्यामुळे १७ मेपर्यंत राज्यातील चारही मनोरुग्णालयातील २४३३ रुग्णांपैकी अवघ्या ४१ रुग्णांचे लसीकरण आजपर्यंत होऊ शकले.
यात ३० पुरुष व ११ महिलांचा समावेश आहे.
एवढ्या कमी प्रमाणात लसीकरण होण्यामागची कारणे स्पष्ट करताना मनोरुग्णालयातील डॉक्टरांनी सांगितले की, बहुतेक मनोरुग्णांचे नातेवाईक त्यांना भेटण्यासाठीही येत नाहीत.
त्यामुळे आधारकार्ड कोण काढणार? काही रुग्णांचे नातेवाईक मरण पावले असून मनोरुग्णालय हेच त्यांचे घर आहे.
या रुग्णांचे लसीकरण होणे गरजेचे असून आमच्याकडून आम्ही त्यांच्या आरोग्याची काटेकोर काळजी घेत असतो.
तरीही रुग्णालयातील ७३६ रुग्णांना आजपर्यंत करोनाची बाधा झाली असून आधारकार्डचा नियम या रुग्णांना लागू करू नये अशी विनंती केंद्र सरकारकडे आरोग्य विभागाने केली आहे.
याबाबत आरोग्य संचालक डॉ. साधना तायडे यांना विचारले असता नुकतीच केंद्र सरकारने आमच्या मागणीचा विचार करून मनोरुग्णांना आधारकार्ड योजनेतून वगळले असल्याने आता या रुग्णांच्या लसीकरणाचा मार्ग मोकळा झाला आहे.
मात्र केंद्र सरकारकडून पुरेशा लस उपलब्ध झाल्याशिवाय आम्ही तरी लस कुठून देणार? 
असा मुद्दा त्यांनी मांडला.
संपुर्ण देशात करोनाचा हाहाकार सुरु आहे.
अनेकजण या आजाराचा सामना करत आहेत.
तर अनेकांनी आपले प्राण देखील गमावले आहेत.
करोनाचा संसर्ग रोखण्यासाठी देशात काही निर्बंधासह लॉकडाउन करण्यात आला आहे.
तर नागरिकांनी करोनापासून बचाव करण्यासाठी प्रशासनाने सोशल डिस्टन्सिंगचे नियम  पाळण्याचे आवाहन केले आहे.
मात्र राजकीय मंडळीचं करोनाचे नियम पायदळी तुडवत असल्याचे दिसत आहे.
तेलंगणात पोट निवडणुकीदरम्यान १५ शिक्षक कर्मचाऱ्यांचा करोनामुळे मृत्यू झाला तर शेकडो जणांना करोनाची लागण झाली आहे.
असाच प्रकार मध्य प्रदेशात देखील समोर आला आहे.
दमोहमधील पोटनिवडणूक लोकांसाठी प्राणघातक ठरली आहे.
निवडणुका पार पाडण्यासाठी दमोह जिल्ह्यातील ८०० शिक्षकांची ड्युटी लावण्यात आली होती.
यापैकी २०० शिक्षकांना निवडणूक प्रशिक्षण आणि मतदान संपल्यानंतर करोनाने गाठले.
तर ड्युटीवर असलेल्या कमीतकमी १७ जणांनी करोनामुळे आपले प्राण गमावले आहेत.
यामध्ये शिक्षक, राजकारणी कार्यकर्ते आहेत.
त्यामुळे शिक्षकांच्या कुटुंबानी सरकारवर रोष व्यक्त केला आहे.
दमोह येथील ५८ वर्षीय सरकारी शिक्षक, ब्रजलाल अहिरवार यांनाही पोटनिवडणुकीवर तैनात करण्यात आले होते.
त्यांचे करोनामुळे निधन झाले.
त्यांचा २५ वर्षांचा अभियंता मुलगा अजय रोहित विचारात पडला आहे.
की जर त्याने आपल्या वडिलांना निवडणुकीच्या ड्युटीवर जाण्यापासून रोखले असेल तर काय झाले असते?
रोहित म्हणाला, ‘माझ्या वडिलांची इच्छा होती की विधानसभा पोटनिवडणूक पुढे ढकलण्यात यावी, परंतु पीपीई किट मिळाल्यामुळे कोविड होऊ शकत नाही, असा त्यांचा विश्वास होता.
दोन दिवसांनी ते परत आले.
त्यांना ताप आला आणि ५ मे रोजी जिल्हा रुग्णालयात त्यांचे निधन झाले.
दुसर्‍याच दिवशी, त्यांची ५१ वर्षीय पत्नी प्यारीबाई यांचाही करोनाचा रिपोर्ट पॉझिटिव्ह आला.
त्यांना तातडीने रुग्णालयात नेण्यात आले आणि तिथेच त्यांचा मृत्यू झाला.
पोटनिवडणूक कर्तव्यावर सामील झाल्यानंतर करोना व्हायरसने मृत्यू झालेल्या १७ शिक्षकांची दमोह प्रशासनाने यादी केली आहे.
जिल्हाधिकारी कृष्णा चैतन्य म्हणाले, “आतापर्यंत आम्हाला २४ शिक्षकांच्या नातेवाईकांनी अर्ज दिले आहेत.
ज्यांनी ड्युटी नंतर करोनामुळे आपले प्राण गमावले.
यापैकी सहाजण पोटनिवडणुकीच्या कर्तव्यात सक्रियपणे सहभागी होते तर इतर सबंधीत कामात गुंतले होते.
आतापर्यंत आम्ही १७ शिक्षकांचा करोनामुळे मृत्यू झाल्याचे ओळखले आहे.
या शिक्षकांच्या कुटूंबियांना नुकसान भरपाईसाठी निवडणूक आयोगाकडे पाठविण्यात येणाऱ्या अन्य अर्जांची आम्ही पडताळणी करीत आहोत.
”कॉंग्रेसचे आमदार राहुल लोधी यांनी गेल्या ऑक्टोबरमध्ये भाजपामध्ये प्रवेश केल्यामुळे दमोहमधील पोटनिवडणूक झाली होती.
कॉंग्रेसच्या २६ आमदारांमध्ये लोधी यांचा समावेश होता.
त्यांनी पक्ष बदला.
“ते म्हणाले, जेव्हा भाजपाने कमलनाथ यांचे सरकार पाडले तेव्हा मी पक्ष बदलला.
”पोटनिवडणुकीपूर्वी दामोहमध्ये भाजपा आणि कॉंग्रेस पक्षाचे ज्येष्ठ राजकारणी रोड शो आणि जाहीर सभांना संबोधत होते.
त्यामुळे करोना पसरल्याचे बोलले जात आहे.
तेलंगणामधील प्राथमिक शाळेतील शिक्षिका संध्या यांचे करोनामुळे १७ एप्रिल निधन झाले.
त्यांनी निवडणूक केंद्रावर ड्युटी केली होती.
त्यानंतर त्यांना करोनाची लागण झाली.
नागार्जुनसागर विधानसभा पोटनिवडणुकीसाठी शिक्षकांना निवडणूक ड्युटीवर बोलावण्यात आले होते.
त्यांना ८ वर्षांची मुलगी आहे.
राजकारण आणि निवडणुकांमुळे जीवन उध्वस्त झाले, असा आरोप संध्या यांचे पती कम्ममपति मोहन राव यांनी  केला आहे.
यामुळे आतापर्यत १५ जणांचा मृत्यू झाला आहे.
तेलंगणा उच्च न्यायालयाने स्वत: या प्रकरणाची दखल घेतली आहे.
राज्याचा हा “अपराध, निष्काळजीपणा”आहे.
ज्यामुळे निवडणुकीच्या वेळी १५ शिक्षकांचा मृत्यू झाला.
तर शेकडोजण कोविड पॉझिटिव्ह झाले आहेत.
करोनाच्या दुसऱ्या लाटेचा सामना करण्यासाठी देशातील आरोग्य कर्मचारी, डॉक्टर आणि वैज्ञानिक प्रयत्न करत असले तरी दुसरीकडे काही ठिकाणी करोनासंदर्भातील अंधविश्वासाच्या घटना समोर येत आहेत. 
मध्य प्रदेशमधील बुंदेलखंडमध्ये असाच एक प्रकार समोर आला आहे. 
येथील काही जिल्ह्यांमधील ग्रामीण भागांमध्ये करोना हा देवीचा प्रकोप असल्याचा प्रचार केला जात असल्याचं एनडीटीव्हीने दिलेल्या वृत्तात म्हटलं आहे. 
बुंदेलखंडमधील निवाडी जिल्ह्यामध्ये अशाच समजुतीला बळी पडून शेकडो गावकऱ्यांनी कलश यात्रा काढल्याची माहिती समोर आलीय.
शेकडो महिला, पुरुष आणि लहान मुलं टोळ्याटोळ्यांनी हातामध्ये पाण्याचे कलश घेऊन येथील अछरुमाता मंदिरामध्ये प्रार्थनेसाठी आणि प्रकोपापासून वाचवण्याची मागणी देवीकडे करण्यासाठी पोहचले.
या प्रकरणाचे व्हिडीओ समोर आल्यानंतर पोलिसांनी तपासाचे आदेश दिले असून दोषींवर कारवाई करण्यात येणार असल्याचं म्हटलं आहे.
करोना देवीचा प्रकोप असल्याचं समजून मंदिराबाहेर जमले शेकडो गावकरी
या गर्दीमध्ये महिला, पुरुषांबरोबरच लहान मुलांचाही समावेश होता
करोनाच्या दुसऱ्या लाटेचा सामना करण्यासाठी देशातील आरोग्य कर्मचारी, डॉक्टर आणि वैज्ञानिक प्रयत्न करत असले तरी दुसरीकडे काही ठिकाणी करोनासंदर्भातील अंधविश्वासाच्या घटना समोर येत आहेत. 
मध्य प्रदेशमधील बुंदेलखंडमध्ये असाच एक प्रकार समोर आला आहे. 
येथील काही जिल्ह्यांमधील ग्रामीण भागांमध्ये करोना हा देवीचा प्रकोप असल्याचा प्रचार केला जात असल्याचं एनडीटीव्हीने दिलेल्या वृत्तात म्हटलं आहे.
बुंदेलखंडमधील निवाडी जिल्ह्यामध्ये अशाच समजुतीला बळी पडून शेकडो गावकऱ्यांनी कलश यात्रा काढल्याची माहिती समोर आलीय. 
शेकडो महिला, पुरुष आणि लहान मुलं टोळ्याटोळ्यांनी हातामध्ये पाण्याचे कलश घेऊन येथील अछरुमाता मंदिरामध्ये प्रार्थनेसाठी आणि प्रकोपापासून वाचवण्याची मागणी देवीकडे करण्यासाठी पोहचले. 
या प्रकरणाचे व्हिडीओ समोर आल्यानंतर पोलिसांनी तपासाचे आदेश दिले असून दोषींवर कारवाई करण्यात येणार असल्याचं म्हटलं आहे. 
मृतांच्या नातेवाईकांकडे अंत्यसंस्कारासाठी केली जातेय ७० हजारांची मागणी
या कलश यात्रेदरम्यान करोनाच्या नियमांचे उल्लंघन करण्यात आल्याचं दिसून आलं. 
सोशल डिस्टन्सिंगच्या नियमांचे पालन करण्यात आलं आहे. 
अनेकांनी मास्कही घातले नव्हते.
करोना निर्बंधांमुळे मंदिर बंद असल्याने गावकऱ्यांनी मंदिराच्या प्रवेशद्वारावरच अभिषेक केला.
करोनापासून वाचण्यासाठी गावकऱ्यांनी देवीकडे प्रार्थना केल्याचं सांगण्यात येत आहे.
पोलीस या प्रकरणामध्ये गुन्हा दाखल करण्यात येणार असल्याचं सांगत आहेत.
निवाडी जिल्ह्यातील पृथ्वीपूर आणि आजूबाजूच्या गावातील अनेक गावकरी टोळ्याटोळ्यांनी अछरुमाता मंदिराच्या दिशेने चालू लागले.
यामध्ये महिला, पुरुष आणि त्याचबरोबर लहान मुलांचाही समावेश होता.
पोलिसांनी या लोकांना पृथ्वीपूरजवळच थांबवण्याचा प्रयत्न केला.
मात्र गावकऱ्यांनी त्यांचं काहीही न ऐकता मंदिराकडे जाणार असल्याचं सांगितल्याने पोलिसही हतबल दिसून आले.
मंदिराबाहेर गावकऱ्यांनी गर्दी करु नये म्हणून पोलीस प्रयत्न करत होते, सूचना देत होते मात्र त्याचा काहीच उपयोग झाला नाही.
यासंदर्भात बोलताना निवाडीचे पोलीस निर्देशक आलोक कुमार सिंह यांनी गावातील कोणत्या एका व्यक्तीच्या सांगण्यावरुन गावकऱ्यांनी कलम १४४ चं उल्लंघन करत मंदिराकडे चालत जाण्याचा निर्णय घेतला.
एका गावातून दुसऱ्या गावात मंदिरात चालत जाण्यासंदर्भातील माहिती पोहचल्याची शक्यता पोलिसांनी व्यक्त केली असून यासंदर्भातील तपास पोलीस करत आहेत.
देशात करोनाच्या दुसऱ्या लाटेमुळे हाहाकार उडाला आहे.
करोनाबाधितांची संख्या मागील काही दिवसांपासून कमी झाली असली तरी मरण पावणाऱ्यांचं प्रमाण चिंता वाढवणारं आहे.
त्यातच करोनामुळे मरण पावणाऱ्या व्यक्तींचे मृतदेह नातेवाईकांना सोपवण्यात येत नसल्याने मरण पावलेल्या आपल्या प्रिय व्यक्तीला अखेरचा निरोप देणंही अनेकांना कठीण झालं आहे.
करोनामुळे देशभरामध्ये भीतीचं वातवरण असतानाच दुसरीकडे या संकटाच्या काळामध्येही काहीजण आपला आर्थिक फायदा बघत आहेत.
टाइम्स ऑफ इंडियाने दिलेल्या एका वृत्तानुसार हैदराबादमध्ये करोनाबाधितावर अंत्यसंस्कार करण्यासाठी तब्बल ७० हजार रुपयांची मागणी केली जात असल्याची माहिती समोर आली आहे.
हैदराबादमधील एका महिलेने तिच्या पतीचा करोनामुळे मृत्यू झाल्यानंतर अंत्यसंस्कारासाठी ५० हजार रुपये दिल्याचं म्हटलं आहे.
बरं एवढे पैसे घेऊनही या व्यक्तींवर कुठे आणि कसे अंत्यस्कार करण्यात आले याची माहिती देण्यात आलेली नाही.
या महिलेच्या पतीवर गांधी रुग्णालयामध्ये उपचार सुरु होते.
मात्र मे महिन्याच्या पहिल्या आठवड्यात पतीचा मृत्यू झाल्यानंतर मी त्यांच्या अंत्यविधीसाठी ५० हजार रुपये रोख रक्कम दिल्याचं ही महिला सांगते.
हे पैसे रोख पद्धतीनेच घेतले जातात आणि त्याची कोणतीही पावती दिली जात नाही.
२५ ते ७० हजारांदरम्यान अंत्यस्कारासाठी पैसे मागीतले जात आहेत.
अन्य एका व्यक्तीने दिलेल्या माहितीनुसार त्याच्या वडिलांचा सरकारी रुग्णालयामध्ये करोनामुळे मृत्यू झाल्यानंतर अंत्यसंस्कारासाठी त्याच्याकडे ७० हजारांची मागणी करण्यात आली.
सरकारी अधिकाऱ्यांनी दिलेल्या माहितीनुसार काही खासगी रुग्णालयांमध्ये करोनाबाधितांवर अंत्यसंस्कार करण्यासाठी २५ हजार रुपये घेण्यात आल्याचे प्रकार घडल्याचं मान्य केलं आहे.
मात्र आता सरकारने करोनाबाधितांवर अंत्यसंस्कार करण्यासाठी खासगी रुग्णालयांना जास्तीत जास्त आठ हजार घेता येतील असं निर्शिचत केलं आहे.
एखाद्या व्यक्तीचं सरकारी रुग्णालयामध्ये करोना उपचारांदरम्यान निधन झालं किंवा अनोळखी व्यक्तीचा मृतदेह आढळून आल्यास त्यावर मोफत अंत्यसंस्कार करण्यात येणार असल्याचं अधिकाऱ्यांनी सांगितलं.
एका स्वयंसेवी संस्थेशीसंबंधित व्यक्तीने दिलेल्या माहितीनुसार पैसे नसल्याने अनेकांना आपल्या नातेवाईकांवर अंत्यस्कार करता येत नाहीय.
त्यामुळेच अनेक रुग्णालयांमध्ये मृतदेह पडून आहेत.
या व्यक्तीने आमच्या संस्थेने आतापर्यंत १८० मृतदेहांवर अंत्यसंस्कार केल्याचं सांगितलं.
करोनाची रुग्णसंख्या आटोक्यात आणण्यासाठी राज्यात ठाकरे सरकारकडून लॉकडाउन जाहीर करण्यात आला आहे.
याआधी राज्य सरकारने १५ मे पर्यंत लॉकडाउन जाहीर केला होता, त्यानंतर १ जूनपर्यंत वाढ करण्याचा निर्णय घेण्यात आला.
यावेळी राज्य सरकारने निर्बंधदेखील कठोर केले आहेत.
दरम्यान राज्यात रुग्णसंख्या आटोक्यात येत असली तरी काळ्या बुरशीचं संकट, लसींचा तुटवडा आणि तिसऱ्या लाटेला सामोरं जाण्यासाठी लागणारी तयारी यामुळे लॉकडाउन वाढण्याची शक्यता वर्तवली जात आहे.
दरम्यान राज्याचे मुख्यमंत्री उद्धव ठाकरे यांनी लॉकडाउनसंबंधी महत्वाचं विधान केलं आहे.
ते रत्नागिरीत प्रसारमाध्यमांशी बोलत होते.
महाराष्ट्रात करोना स्थितीसंबंधी विचारण्यात आलं असता उद्धव ठाकरे म्हणाले की,“करोना कमी होतोय हे नक्कीच पण त्यासंबंधी काही बोलणार नाही.
गेल्या लाटेच्या वेळी आपण अनुभव घेतला आहे.
गेल्यावेळीही आपण करोनावर नियंत्रण मिळवलं होतं.
पण थोडीशी शिथिलता आली आणि कोविड चौपटीने वाढला”.
“सध्याचा करोना विषाणू फार घातक आहे, अत्यंत वेगाने पसरतो.
काही पटींमध्ये लोकांना हा बाधित करत आहे.
सध्या गेल्या वेळच्या तुलनेत वाईट परिस्थिती आहे हे लक्षात घेतल्यानंतर पुढे कधी आपण निर्बंध शिथील करु तेव्हा मागील अनुभवातून शहाणं व्हावं लागेल.
सुरक्षेचे नियम पाळावेच लागतील,”असंही ते म्हणाले.
दरम्यान लॉकडाउन वाढणार का असं विचारण्यात आलं असता ते म्हणाले की, “सध्या परिस्थिती आटोक्यात असून त्यानुसार नंतर निर्णय घेऊ, पण कोणीहा गाफील राहू नये”.
याआधी राज्याचे पर्यावरणमंत्री आदित्य ठाकरे यांनी लॉकडाउनवर भाष्य केलं होतं.
सीएनबीसीला दिलेल्या मुलाखतीत ते बोलत होते.
“राज्यातील करोना रुग्णांच्या संख्येवर हे सर्व अवलंबून असेल.
राज्यात चाचण्यांची संख्या वाढवण्याचा आम्ही प्रयत्न करत असून प्रत्येकाने चाचणी करावी यासाठीही पुढाकार घेत आहोत.
करोना रुग्णसंख्या किती आहे यावरच लॉकडाउन उठवला जावा की वाढवला जावा हे अवलंबून असेल.
आरोग्य आणि सुरक्षा आमची प्राथमिकता असणार आहे,”असं आदित्य ठाकरे यांनी सांगितलं होतं.
पुढे ते म्हणाले होते की, “लॉकडाउन असला तरी राज्यात महत्वाची कार्यालयं, निर्मिती उद्योग, आयात आणि निर्यात सुरु आहे.
पण तुम्ही अनावश्यक गोष्टीसाठी घराबाहेर कधी पडायला मिळेल असं विचारत असाल तर ते पूर्णपणे रुग्णसंख्येवर अवलंबून आहे”.
भारतामध्ये करोनाच्या दुसऱ्या लाटेमुळे हाहाकार उडालाय.
अनेक राज्यांमध्ये आरोग्य सुविधांची कमतरता दिसून येत आहे.
औषधं, ऑक्सिजन बेड्स आणि लसींच्या तुटवड्यामुळे अनेक स्तरांमधून केंद्र सरकारच्या ढीसाळ कारभारावर टीका केली जात आहे.
आंतरराष्ट्रीय प्रसारमाध्यमांनी भारतामधील करोना परिस्थिती हाताळण्यामध्ये पंतप्रधान नरेंद्र मोदींना आणि त्यांच्या सरकारला अपयश आल्याची टीका अनेक लेखांमधून केल्याचं दिसत आहे.
अशाच प्रकारे जगभरात करोनाचा सर्वाधिक फटका बसलेल्या देशांमधील नेत्यांसंदर्भात घेण्यात आलेल्या एका ऑनलाइन जनमत चाचणीमध्ये सर्वात वाईट कामगिरी करणारा नेता कोण असा प्रश्न विचारण्यात आला होता.
या जनतमचाचणीमध्ये ९० टक्के लोकांनी पंतप्रधान नरेंद्र मोदींना मत दिलं आहे.
त्यामुळे करोनाचा सर्वाधिक फैलाव झालेल्या देशांमध्ये सर्वात वाईट कामगिरी करणारे सर्वोच्च नेतृत्व म्हणून मोदींना सर्वाधिक मतं मिळाली आहेत.
अमेरिकेमधील द कॉनव्हर्सेशन या वेबसाईटने ट्विटरवर घेतलेल्या जनमत चाचणीमध्ये करोनाचा सर्वाधिक प्रादुर्भाव झालेल्या देशांपैकी भारतीय नेतृत्व हे साथरोगाची परिस्थिती हातळ्यात सर्वात सुमार कमागिरी करणारं ठरल्याचं दिसून आलं आहे.
आम्ही पाच देशांमधील तज्ज्ञांच्या मदतीने त्यांच्या देशातील नेतृत्वाने कशाप्रकारे ही साथ हाताळताना गोंधळ घातला यासंदर्भातील आढावा घेतलाय, असं सांगत द कॉनव्हर्सेशनने जनमत जाणून घेण्यासाठी एक ट्विटर पोल घेतला.
“सर्वात वाईट कामगिरी कोणी केली?, ट्विटरवर केवळ चारच पर्याय देता येतात.
त्यामुळे या चार पर्यायांपैकी इतर काही उत्तर असेल तर कमेंट करुन कळवा,”असं म्हणत पोल पोस्ट करण्यात आला होता.
या प्रश्नासाठी ब्राझीलचे बोल्सोनारो, भारताचे मोदी, मॅक्सिकोचे अ‍ॅमलो आणि अमेरिकेचे ट्रम्प, असे चार पर्याय देण्यात आले होते.
या पोलमध्ये ७५ हजार ४५० जणांनी आपली मतं नोंदवली.
त्यापैकी सर्वाधिक मतं म्हणजेच ९० टक्के मतं ही मोदींना मिळाली.
म्हणजेच ७५ हजार ४५० जणांपैकी ६७ हजार ९०५ जणांनी मोदी हे जगामध्ये करोना परिस्थिती हातळ्यात सर्वात वाईट कामगिरी करणारे नेते असल्याचं म्हटलं आहे.
त्या खालोखाल अमेरिकेचे माजी राष्ट्राध्यक्ष डोनाल्ड ट्रम्प यांना ५ टक्के तर बोल्सोनारो यांना ३.७ टक्के मतं मिळाली आहेत.
मॅक्सिकोच्या अ‍ॅमलो यांना या पोलमध्ये केवळ १.३ टक्के मतं मिळाली आहेत.
या पोलखालील कमेंट सेक्शनमध्ये अनेकांनी जागतिक स्तरावरही मोदींना सर्वाधिक मतं मिळाल्याबद्दल भाजपा विरोधक आणि समर्थकांमध्ये शाब्दिक वाद झाल्याचं पहायला मिळत आहे.
पुण्यातील कोथरूड भागातील कमिन्स कंपनीमध्ये ५० कामगार अ‍ॅक्टिव्ह करोना रूग्ण असल्याचे आढळले आहे.
त्यामुळे कंपनी तीन दिवस बंद करण्याचे आदेश, महापालिका प्रशासना मार्फत देण्यात आले आहे.
या संदर्भात पुणे मनपाकडून कमिन्स कंपनीला पाठवण्यात आलेल्या पत्रात म्हटले आहे की, ”ज्याअर्थी सद्यस्थितीत संपूर्ण महाराष्ट्र व पुणे शहरामध्ये मोठ्याप्रमाणात करोना विषाणूचा प्रादुर्भाव वेगाने होत आहे.
त्या अनुषंगाने सदर प्रादुर्भाव रोखण्यासाठी महाराष्ट्र शासन, पुणे मनपा आयुक्त यांच्यामार्फत वेळोवेळी योग्य त्या उपाययोजना केल्या जात आहेत.
त्यानुसार उत्पादन क्षेत्रात काम करण्याची कार्यपद्धती महाराष्ट्र शासन यांनी विहीत केलेली आहे.
तसेच, पुणे मनपा आयुक्तांनी देखील वेळोवेळी निर्देश दिलेले आहेत. 
त्याअर्थी सदर निर्देशांचे काटेकोरपणे पालन होणे आवश्यक आहे. 
तथापि आपल्या कंपनीत या निर्देशांचे योग्यरितीने व परिपरूर्णपणे पालन होत नसल्याने, कामगारांमध्ये करोनाची लागण झाल्याचे आढळून आलेले आहे. 
त्या अनुषंगाने सदर कंपनीची पाहणी करून अहवाल मागवण्यात आला होता. 
त्यानुसार आपण सादर केलेल्या अहवाालात मागील दोन महिन्यात २४० कर्मचारी (एकूण कामगारांच्या २० टक्के) करोनाबाधित झाल्याचे व तसेच, तीन कामगारांचा कोविडमुळे म़ृत्यू झाल्याचे आढळून आले आहे. 
तसेच, ५० कामगार अ‍ॅक्टिव्ह करोना रूग्ण असल्याचे अहवालावरून दिसून आले आहे.
याशिवाय आपल्या कंपनीत जेवणासाठी उपलब्ध असणारी व्यवस्था एकाच ठिकाणी असल्याने त्या ठिकाणी सर्व कामगार एकत्र येत असल्याचे दिसून येत आहे. 
परिणामी त्या ठिकाणी करोना संसर्ग होण्याची शक्यता अधिक आहे.”
तसेच,‘ज्या अर्थी आपल्या कंपनीतील कर्मचारी मोठ्या प्रमाणात करोनाबाधित होत आहेत.
त्या अर्थी आपले कंपनी क्षेत्र करोना हॉटस्पॉट म्हणून जाहीर करण्यात येत आहे.
तसेच याबाबत महापालिका आयुक्त यांनी दिलेल्या निर्देशानुसार आपल्याला खालील प्रणाणे आदेश दिले जात आहेत.
१. आपले कंपनी कामकाज २० मे ते २३ मे पर्यंत बंद ठेवण्यात यावेत.
२. सर्व कामगारांचे रॅपीड अॅन्टीजन/ आरटीपीसीआर कोविड चाचणी क्षेत्रित वैद्यकीय अधिकाऱ्यांच्या नियंत्रणाखाली करायची असून, त्याबाबतचा अहवाल २२ मे पर्यंत त्यांच्या मार्फत सादर करावा.
३. सर्व कामगारांची पुढील आदेशापर्यंत १० दिवसांमध्ये कोविडबाबत फेर चाचणी करण्यात यावी.
४. सर्व कामगारांना फेसशील्ड मास्क उपलब्ध करून देण्यात यावे.
५. कंपनीतील कॅन्टीनमध्ये कामगारांना बसुन खाण्यासाठी प्रतिबंध करण्यात येत आहे.
६. कामगारांचे लवकरात लवकर लसीकरण करून घ्यावे.
७. कंपनीतील परिसर व यंत्र सामग्रीचे वेळोवेळी निर्जंतुकीकरण करण्यात यावे.
या आदेशाची तत्काळ अंमलबजावणी करून गांभीर्यपूर्वक पालन करण्यात यावे.
या आदेशाचे उल्लंघन केल्यास आपणविरोधात उपरोक्त संदर्भान्वये व प्रचलित अधिनियमान्वये कारवाई करण्यात येईल,याची गांभीर्याने नोंद घ्यावे. 
असे पत्रात सांगण्यात आले आहे.
गेल्या वर्षी मार्च महिन्यात देशात करोनाच्या पार्श्वभूमीवर लॉकडाऊन लागू करण्यात आला.
त्याच्याही ४ महिने आधी जगात करोनाचा पहिला रुग्ण सापडला.
भारतात त्यासाठी अजून दोन महिने जावे लागले.
पण करोनाचं संकट गहिरं झाल्यानंतर केंद्रसरकारने सुरुवातीपासून जे काही नियम, आवाहनं, सूचना, आदेश दिले आहेत, त्या सगळ्यांमध्ये एक बाब सातत्याने सांगितली जात आहे.
ती म्हणजे मास्क वापरा, सातत्याने हात धुवा आणि शारिरिक अंतर पाळा! आज देशात असंख्य प्रकारचे मास्क उपलब्ध आहेत.
करोनाचा राक्षस डोक्यावर नाचत आहे.
पण असं असतानाही मास्क या अत्यंत मूलभूत सुरक्षेकडे भारतीयांनी दुर्लक्ष केल्याचंच चित्र आहे.
खुद्द केंद्र सरकारनेच जाहीर केलेल्या आकडेवारीनुसार तब्बल अर्धा भारत मास्कच वापरतच नाही हे स्पष्ट झालं आहे!
त्यामुळे आपल्याच आरोग्याबाबत आपणच किती सतर्क आणि जबाबदार आहोत, हा प्रश्न आता निर्माण झाला आहे.
एप्रिल महिन्यात झालेल्या एका सर्वेक्षणाच्या हवाल्याने केंद्र सरकारने इंडिया फाईट्स करोना या अधिकृत ट्विटर हँडलवर ही आकडेवारी पोस्ट केली आहे.
केंद्र सरकारने एका सर्वेक्षण अहवालाच्या हवाल्याने दिलेल्या आकडेवारीनुसार, अर्धा भारत मास्क वापरतच नाही.
अर्थात देशातली ५० टक्के जनता मास्क ही मूलभूत सुरक्षा वापरतच नसल्याची गंभीर बाब समोर आली आहे.
त्यामुळे पुन्हा एकदा आरोग्य प्रशासनाकडून करोनाविरोधात सुरू असलेल्या लढ्यामध्ये मास्क वापरणं आवश्यक आणि महत्त्वाचं असल्याचं आवाहन करण्यात आलं आहे.
देशातले ५० टक्के भारतीय मास्क घालतात खरे पण त्यामध्ये देखील प्रत्येकाच्या वेगवेगळ्या तऱ्हा असल्याचं या अहवालात नमूद करण्यात आलं आहे.
मास्क घालणाऱ्यांपैकी ६४ टक्के भारतीय मास्क तोंडावर घालतात.
पण नाक उघडंच ठेवतात.
त्यानंतर २० टक्के भारतीय मास्क घालतात, पण तो तोंडावर नसून हनुवटीवर घालत असल्याचं या आकडेवारीतून स्पष्ट झालं आहे.
२ टक्के भारतीय तर मास्क हनुवटीवरही न लावता थेट गळ्यावर ठेवतात!
या अहवालातील आकडेवारीनुसार, फक्त १४ टक्के भारतीय योग्य प्रकारे मास्क घालत असल्याचं स्पष्ट धालं आहे.
यामध्ये मास्कद्वारे नाक, तोंड, हनुवटी झाकली गेलेली असते.
नाकावर मास्कला क्लिप लावलेली असते.
केंद्रीय आरोग्य मंत्रालयाने करोनासंदर्भात भारतातील योग्य ती माहिती देण्यासाठी सुरू केलेल्या अधिकृत ट्वीटर हँडलवरून ही आकडेवारी पोस्ट करण्यात आली आहे.
पोस्टमध्ये दावा केल्याप्रमाणे १० एप्रिल रोजीनुसार ही आकडेवारी तयार करण्यात आली असून देशभरातल्या २५ शहरांमध्ये हे सर्वेक्षण करण्यात आलं होतं.
त्यापैकी नमुना पद्धतीने करण्यात आलेल्या सर्वेक्षणातून ही बाब समोर आली आहे.
केंद्रीय आरोग्य मंत्रालयाने प्रसिद्ध केलेल्या आकडेवारीनुसार देशात मागील २४ तासांत म्हणजे बुधवारी दिवसभरात दोन लाख ७६ हजार ७० नवीन करोनाबाधित रुग्ण आढळून आले आहेत.
तर दिलासा देणारी बाब म्हणजे याच कालावधीत देशात तीन लाख ६९ हजार ७७ रुग्ण करोनावर मात करून घरी परतले आहेत.
गेल्या २४ तासांत ३,८७४ मृत्यूंची नोंद झाली आहे.
देशात एकूण मृतांची संख्या दोन लाख ८७ हजार १२२ वर जाऊन पोहोचली आहे.
यात सर्वाधिक मृत्यू महाराष्ट्रात नोंदवले गेले आहेत.
महाराष्ट्रात ५९४ मृत्यू झाले आहेत.
महाराष्ट्रात ३४ हजार ३१ नवीन रुग्ण आढळून आले आहेत.
एनडीव्हीने दिलेल्या वृत्तानुसार, २० एप्रिलला शिक्षक संध्याला ताप आला होता.
नंतर त्यांची कोविड चाचणी पॉझिटीव्ह आली.
एका आठवड्यानंतर, त्यांना हैदराबादच्या खासगी रुग्णालयात आयसीयूमध्ये दाखल केले गेले.
परंतु ८ मे रोजी त्यांचे निधन झाले.
त्या ३५ वर्षांच्या होत्या.
पत्नीच्या जाण्याने आमच्या मुलीचे जीवन संपल्याची भावना संध्या यांच्या पतीने व्यक्त केली.
“फक्त माझी पत्नीच नाही, तर माझा जीव गेला आहे.
निवडणुका का झाल्या? फक्त एका आमदारासाठी इतके लोक ठार झाले.
माझे कुटुंब उध्वस्त झाले.
लॉकडाउन किंवा लसीकरणानंतरही निवडणुका होऊ शकल्या असत्या.
सर्वांचे लसीकरण झाल्यानंतर सुद्धा निवडणुका होऊ शकल्या असत्या”,असे संध्या यांचे पती म्हणाले.
संध्या निवडणूक ड्युटीसाठी हलिया येथे गेल्या होत्या.
तेथे मुख्यमंत्री के. चंद्रशेखर राव यांनी दोन दिवसांपूर्वी १४ एप्रिल रोजी एक प्रचंड जाहीर सभा घेतली.
त्यानंतर मुख्यमंत्री, टीआरएस पक्षाचे उमेदवार आणि शेकडो लोक कोविड पॉझिटिव्ह असल्याचे दिसून आले होते.
तेलंगणा उच्च न्यायालयाने नुकतेच म्हटले आहे की, राज्यात विधानसभा पोटनिवडणुकीदरम्यान करोना संक्रमित झालेल्या सुमारे ५०० शिक्षकांची ओळख पटवून त्यांना कोविड योद्धा म्हणून भरपाई द्यावी.
सर्व संक्रमित शिक्षकांचे कुटुंब आता साथीच्या काळात निवडणुका घेण्याच्या सरकारच्या निर्णयावर प्रश्न विचारत आहे.
पत्नीसमवेत मतदान केंद्रावर पोहोचलेल्या मोहन राव यांनी मतदानाच्या दिवशी कोविड प्रोटोकॉलचे उल्लंघन केल्याचा आरोप केला.
३० हून अधिक मतदान कर्मचार्‍यांना एका बसमध्ये भरल्यानंतर मतदान केंद्रावर नेण्यात आले.
ते म्हणाले की, सकाळी ७ ते संध्याकाळी ७ या वेळेत मतदानादरम्यान पाच मतदान कर्मचारी आणि चार मतदान एजंट्स यांच्यासह किमान दहा लोक छोट्याशा सरकारी शाळेच्या वर्गात बसले होते.
परिचारकांकडून बॅटरी नसलेले खराब थर्मामीटरने आणले होते.
त्यामुळे कोणाचेही तापमान तपासले गेले नाही, असा आरोपही राव यांनी केला.
मतदानाच्या शेवटच्या तासात, कोविड पॉझिटिव्ह रूग्ण मत देण्यासाठी आले, तेव्हा मतदान कर्मचार्‍यांना पीपीई किट सुद्धा देण्यात आले नव्हते.
मतदान केंद्रावर संध्याचे काम मतदारांच्या बोटावर शाई लावून, ओळख पडताळणी करणे होते.
म्हणजेच ती कमीतकमी १ ते २ मिनिटे प्रत्येक मतदारांच्या संपर्कात आली.
वसईच्या करोना केंद्रातून पसार झालेल्या एका करोनाबाधिताचा मृतदेह गुरूवारी निर्मळ परिसरात आढळून आला.
बुधवारी सकाळी हा रुग्ण सेंट गोन्सालो गार्सिया महाविद्यालय करोना केंद्रातू पळाला होता.
वसई पश्चिमेला सेंट गोन्सालो गार्सिया महाविद्यालयात करोना केंद्र स्थापन करण्यात आले आहे.
११ मे रोजी या केंद्रात धनसिंग थापा (६२) हा व्यक्ती उपचारासाठी दाखल झाला होता.
बुधवारी वादळामुळे उद्भवलेल्या परिस्थितीचा फायदा घेत तो रुग्णालयातून पसार झाला होता.
तो करोनाबाधित असल्याने खळबळ उडाली होती.
त्याचा शोध सुरू होता.
दरम्यान, गुरूवारी नालासोपारा पश्चिमेच्या निर्मळ येथे या व्यक्तीचा मृतदेह आढळून आला.
या संदर्भात वसई पोलीस ठाण्यात नोंद करण्यात आली असून मृतदेह शवविच्छेदन प्रक्रियेसाठी पाठिण्यात आला आहे.
करोनामुळे त्याचे निधन झाल्याचे वसई पोलिसांनी सांगितले आहे.
यापूर्वी देखील पालिकेच्या वरुण इंडस्ट्री येथील करोना केंद्रातून एक रुग्ण पसार झाला होता.
करोनाशी दोन हात करताना देशातील आरोग्य यंत्रणेवर ताण वाढत असून बेड,ऑक्सिजन सिलेंडर्स आणि औषधे यांसारख्या आवश्यक गोष्टींचा तुटवडा जाणवत आहे.
इतक्या प्रचंड रुग्णसंख्येला ऑक्सिजन पुरवणे हे मोठं आव्हान निर्माण झालं असून, ऑक्सिजनअभावी रोज अनेक रुग्ण मरण पावत आहेत.
यासाठी बॉलीवूड अभिनेता सोनू सूद पुढे आला, अनेक उद्योगपती, राजकारण्यांनी पुढे येऊन सरकारला जमेल तेवढी मदत केली.
बॉलिवूडच्या ‘ड्रीम गर्ल’आणि भाजपच्या खासदार हेमा मालिनी यांनीही करोनाबाधितांसाठी मदतीचा हात पुढे केलाय.
अभिनेत्री हेमा मालिनी या मथुरामधल्या भाजपच्या खासदार देखील आहेत.
मथुरामधल्या करोनाबाधितांसाठी हेमा मालिनी यांनी ७ ऑक्सिजन मशीन्स पुरवले आहेत.
हेमा मालिनी यांनी स्वतः ही माहिती सोशल मीडियाच्या माध्यमातून दिली आहे.
सोबतच याचे फोटोज देखील त्यांच्या ट्विटर अकाउंटवर शेअर केलेत.
या फोटोमध्ये त्यांनी पुरवलेले ऑक्सिजन मशीन्स लोक रूग्णालयात लावताना दिसून येत आहेत.
हे फोटोज शेअर करताना अभिनेत्री आणि खासदार हेमा मालिनी यांनी एक कॅप्शन देखील लिहिली आहे.
यात त्यांनी लिहिलंय,“ब्रजवासियांची सेवा करण्यासाठी मथुरा जिल्ह्यात ७ ऑक्सिजन मशीन्स बसवताना पाहून धन्यता वाटत आहे.
पुढील काही दिवसांत आणखी ऑक्सिजन मशीन्स आणण्याचा प्रयत्न सुरू आहे.
सोबत ६० ऑक्सिजन बेड्स देखील उपलब्ध होणार आहेत.
ड्रीम गर्ल’हेमा मालिनीचे हे ट्विट सध्या सोशल मीडियावर वाऱ्यासारखं पसरलंय.
अभिनेत्री हेमा मालिनी यांच्या फॅन्स आणि नेटकऱ्यांनी त्यांच्या या ट्विटला लाइक आणि कमेंट्स करत त्यांनी घेतलेल्या पुढाकारबाबत भरभरून कौतूक देखील केलं आहे.
यासोबतच आणखी माहिती सांगताना विदेशातून डॉक्टरकीमध्ये उत्तीर्ण झालेल्या विद्यार्थ्यांना सध्या करोना रूग्णांवर उपचारासाठी बोलवण्यात आलं असल्याचं देखील त्यांनी यावेळी सांगितलं.
करोना महामारीच्या पार्श्वभूमीवर दहा राज्यातील ५४ जिल्हाधिकाऱ्यांशी पंतप्रधान मोदींनी संवाद साधला, यामध्ये महाराष्ट्रातील १७ जिल्हाधिकाऱ्यांचा समावेश होता.
तसेच, नाशिक, वर्धा, सांगली, कोल्हापूर, बीड, जालना, उस्मानाबाद आदी जिल्ह्यांमधील करोना परिस्थितीचा देखील पंतप्रधान मोदींनी आढावा घेतला.
यावेळी मोदी म्हणाले,“करोना महामारीसारख्या संकटासमोर सर्वात जास्त महत्व हे आपली संवेदशीलता व धैर्यालाच असते.
आपल्याला जनसमान्यांपर्यंत जाऊन अधिक काम करत रहावं लागणार आहे.
नवनवीन आव्हानात आपल्याला नवनवीन पद्धती व उपायांची आवश्यकता असते, यामुळे हे आवश्यक होते की आपण आपले स्थानिक अनुभव एकमेकांना सांगावे.
एक देश म्हणून आपण एकजुटीने काम करायला हवं.
आपल्याला गावांगावात हा संदेश पोहचवायचा आहे, की आपल्याला आपलं गाव करोनामुक्त ठेवायचं आहे आणि प्रदीर्घ काळा जागरूकतेने प्रयत्न करायचे आहेत.
”तसेच,“मागील काही काळात देशात अॅक्टीव्ह केस कमी होत असल्याचे दिसून येत आहे, पण तुम्ही या दीड वर्षात हा अनुभव घेतला असेल की, जोपर्यंत हा संसर्ग उणे पातळीवर देखील अस्तित्वात आहे, तोपर्यंत आव्हान कायम आहे.
अनेक वेळा जेव्हा केसेस कमी होऊ लागतात, तेव्हा लोकांना वाटतं की आता काळजीचं कारण नाही, करोना आता गेला आहे.
मात्र अनुभव वेगळाच आहे.
तपासणी, सुरक्षित अंतर आदींबाबत लोकांमध्ये गांभीर्य कमी होऊ नये, यासाठी सरकारी तंत्र, सामाजिक संघटना, लोकप्रतिनिधी या सगळ्यांमध्ये एका सामूहिक जबाबदारीचा भाव आपल्याला पक्का करायला हवा.
यामुळे प्रशासनाची जबाबदारी अधिक वाढते.
कोविड प्रतिबंधात्मक वर्तवणुक जसं मास्कचा वापर, हात धुणे आदींमध्ये जेव्हा काही उणीव राहत नाही व सर्व करोना निर्देशांचे नागरिकांकडून पालन केले जाते ते करोना विरोधातील लढाईसाठी अत्यंत महत्वाचे ठरते.
परिस्थितीवर सतत लक्ष ठेवल्याने, जिल्ह्यातील सर्व प्रमुख विभागांमध्ये योग्य समन्वय राहतो व प्रभावी परिणाम स्वाभाविकपणे दिसू लागतात.
असं देखील यावेळी पंतप्रधान मोदींनी सांगितलं.
करोनाच्या दुसरी लाट भारतासाठी विनाशकारी ठरत आहे.
दुसर्‍या लाटेमुळे दररोज हजारो लोक मरत आहेत.
त्यामुळे आरोग्य व्यवस्थेचे तिनतेरा वाजल्याचे चित्र आहे.
ही लाट रोखण्यासाठी देशात काही निर्बंधासह लॉकडाउन लागू आहे.
या लाटेत भारतात विक्रमी रुग्णसंख्येची नोंद झाली.
नवीन रुग्णसंख्येत घट होताना दिसत आहे.
तर दुसरीकडे करोना मृत्यूची संख्या वाढत असल्याचं दृश्य आहे.
दरम्यान, दुसर्‍या लाटेसाठी स्थलांतरित कामगार जबाबदार आहेत.
तसेच धार्मिक कार्यक्रमांमुळेही त्याचा विस्तार झाला, असा दावा भारतीय वैद्यकीय संशोधन परिषदेने आपल्या एका संशोधनात केला आहे.
प्रारंभीच्या काळात करोना संक्रमणाचा प्रसार होण्याची मुख्य कारणे प्रवासी कामगार आणि धार्मिक कार्यक्रम असू शकतात, असा दावा आयसीएमआरच्या अहवालात करण्यात आला आहे.
जानेवारी २०२० ते ऑगस्ट २०२० मधील सार्स सीओव्ही २ च्या क्रमाच्या विश्लेषणामुळे स्पाइक प्रोटीनमध्ये E४८४Q म्यूटेशन दिसून आले, असे अहवालात म्हटले आहे.
आयसीएमआरने म्हटले आहे की, देशात करोना विषाणू बी १.१.७, व्हिएरिएंट ऑफ कॉन्सर्ट आणि बी १.३५१ चे तीन प्रकार आढळले आहेत.
या प्रकारांबद्दलची परिस्थिती चिंताजनक होती.
कारण ते रोगाचा प्रतिकार करण्याची क्षमता कमी करतात.
उत्तर भारतातील अनेक राज्यांतील लाखो कामगार देशाच्या महानगरांमध्ये नोकरी करतात.
या कामगारांना करोना संकटामुळे लॉकडाऊनमध्ये रोजगाराच्या संकटाचा सामना करावा लागत आहे.
त्यामुळे ते लाखोंच्या संख्येने आपल्या राज्यात परत जातात.
मजुरांबरोबरचं करोनाचा संसर्गही या राज्यात पोहोचण्याची शक्यता असते.
देशात करोनाच्या दुसऱ्या लाटेत रुग्णसंख्या मोठ्या प्रमाणात वाढत गेली.
देशात गेल्या महिनाभरापासून दररोज चार हजारांच्या आसपास करोना रुग्णांचे मृत्यू होत आहेत.
मात्र बुधवारी ही संख्या काही प्रमाणात कमी झाल्याचे दिसत आहे.
गेल्या २४ तासांत देशभरात ३ हजार ८७४ रुग्णांचा करोनामुळे मृत्यू झाला आहे.
करोनाच्या दुसऱ्या लाटेचा सामना करणाऱ्या भारताला ऑक्टोबरनंतर तिसऱ्या लाटेचा सामना करावा लागू शकतो.
केंद्र सरकारच्या विज्ञान मंत्रालयाच्या अंतर्गत विज्ञान आणि तंत्रज्ञान विभागाने स्थापन केलेल्या वैज्ञानिकांच्या तीन-सदस्यांच्या समितीकडून काही अंदाज व्यक्त करण्यात आले आहेत.
त्यानुसार, जुलैमध्ये दुसरी लाट ओसरण्याची शक्यता आहे.
दरम्यान यावेळी समितीन तिसऱ्या लाटेत कोणत्या राज्यात रुग्णसंख्या कमी होऊ शकते आणि कोणत्या राज्यांना फटका बसू शकतो याचाही अंदाज वर्तवला आहे.
“महाराष्ट्र, उत्तर प्रदेश, कर्नाटक, मध्य प्रदेश, झारखंड, राजस्थान, केरळ, सिक्कीम, उत्तराखंड, गुजरात, हरियाण, दिल्ली आणि गोवा या राज्यांनी आधीच शिखर गाठलं आहे,”असं समितीचे सदस्य असणारे आयआयटी कानपूरमधील प्राध्यापक मनिंद्र अग्रवाल यांनी सांगितलं आहे.
मॉडेलनुसार, तामिळनाडूत २९ मे ३१ मे दरम्यान आणि पुद्दुचेरीत १९ ते २० मे दरम्यान रुग्णसंख्येत मोठी वाढ होण्याची शक्यता आहे.
पूर्व आणि ईशान्य भारतातील राज्यांनी अद्याप रुग्णवाढ पाहिलेला नाही.
आसाममध्ये २०-२१ मे, मेघालयमध्ये ३० मे आणि त्रिपुरामध्ये २६-२७ मे रोजी रुग्णसंख्येचं शिखर गाठलं जाऊ शकतं.
दरम्यान उत्तरेकडे हिमाचल प्रदेश आणि पंजाबमध्ये सध्या रुग्णवाढ दिसत आहे.
हिमाचल प्रदेशमध्ये २४ मे आणि पंजाबमध्ये २२ मे रोजी मोठी रुग्णवाढ पहायला मिळू शकते.
मॉडेलचा वापर केल्यास मे महिन्याच्या अखेर दिवसाला दीड लाख आणि जून महिन्याच्या अखेर दिवसाला २० हजार रुग्ण आढळतील असा अंदाज वैज्ञानिकांनी व्यक्त केला आहे.
मॉडेलनुसार, करोनाची तिसरी लाट सहा ते आठ महिन्यांमध्ये येण्याची शक्यता आहे.
त्याचा परिणामही उशिरा जाणवू शकतो.
“लसीकरणामुळे प्रतिकारशक्ती वाढली असेल त्यामुळे अनेकजण तिसऱ्या लाटेपासून सुरक्षित असतील,”अशी मााहिती अग्रवाल यांनी दिली आहे.
ऑक्टोबर २०२१ पर्यंत करोनाची तिसरी लाट येणार नाही असंही ते म्हणाले आहेत.
करोना चाचणी करण्यासाठी आता रुग्णालयात किंवा डॉक्टरकडे जाण्याची गरज नाही.
तुम्ही घरातही रॅपिड अँटिजन किटच्या सहाय्याने करोना चाचणी करु शकता.
भारतीय वैद्यकीय संशोधन परिषदेने (आयसीएआर) घरच्या घरी करोना चाचणी करण्यासाठी परवानगी दिली आहे.
दरम्यान याचा वापर कसा आणि कोणी करावा यासंबंधी आयसीएमआरकडून मार्गदर्शक तत्वं जाहीर करण्यात आली आहेत.
आयसीएमआरने निर्णय जाहीर करताना ज्यांना लक्षणं आहेत तसंच जे प्रयोगशाळेतील चाचणीत पॉझिटिव्ह आढळलेल्यांच्या संपर्कात आलेल्यांनीच याचा वापर करावा असं स्पष्ट केलं आहे.
सरसकट चाचणी करु नका असा सल्ला आयसीएमआरने दिला आहे.
“पॉझिटिव्ह आढळलेल्या प्रत्येकाला ट्रू पॉझिटिव्ह म्हणून ग्राह्य धरलं जाईल आणि पुन्हा चाचणी करण्याची गरज नाही.
लक्षंण नसणारे जे रॅपिड अँटिजन टेस्टमध्ये निगेटिव्ह आले आहेत त्यांनी तात्काळ आरटीपीसीआर टेस्ट करुन घ्यावी,”असं आयसीएमआरने सांगितलं आहे.
आयसीएमआरकडून पुण्यातील मायलॅब डिस्कव्हरी सोल्यूशन्स लिमिटेड कंपनीच्या रॅपिड अँटिजन टेस्ट किटला मान्यता देण्यात आली आहे.
मायलॅबने The CoviSelfTM (PathoCatch) COVID-19 OTC Antigen LF device ची निर्मिती केली आहे.
घरी चाचणी करण्यासाठी गुगल प्ले स्टोअर आणि अॅपल स्टोअरमधून अॅप डाऊनलोड करावं लागणार आहे.
या अॅपमध्ये देण्यात आलेल्या प्रक्रियेनुसारच चाचणी करता येईल.
“चाचणी प्रक्रियेसाठी मोबाइल अॅप विस्तृतपणे माहिती देईल आणि रुग्ण निगेटिव्ह आहे की पॉझिटिव्ह याचा निकाल देईल.
सर्व युजर्सनी अॅप डाऊनलोड केलं आहे त्याच मोबाइलवरुन चाचणी पूर्ण झाल्यानंतर टेस्ट स्ट्रिपचा फोटो काढावा,”असं आयसीएमआरने सांगितलं आहे.
फोनमधील डाटा हा आयसीएमआरच्या कोविड टेस्टिंग पोर्टलसोबत जोडल्या गेलेल्या सुरक्षित सर्वरमध्ये साठवला जाईल.
आयसीएमआरने यावेळी रुग्णांना गोपनीयता राखली जाईल असं आश्वासान दिलं आहे.
होम टेस्ट किटमुळे प्रयोगशाळांवरील तणाव कमी होण्याची अपेक्षा आहे.
गेल्या २४ तासांत २० लाख ८ हजार २९६ नमुने घेत नवा रेकॉर्ड करण्यात आला आहे.
मात्र आकडे पाहिले असता देशात सध्या पूर्ण क्षमतेने चाचण्या होत नसल्याचं समो येतं.
दिवसाला ३३ लाख चाचण्यांची क्षमता असताना देशात सरासरी १८ लाख चाचण्या होत आहेत.
मे महिन्याच्या पहिल्या आठवडय़ात जिल्ह्यातील करोना संसर्गाचे प्रमाण (पॉझिटीव्हिटी) ५१ टक्क्यांपर्यंत पोहोचले होते.
मात्र जिल्हा प्रशासनाचे प्रयत्न, कडक केलेले निर्बंध, चाचण्यांची वाढवलेली संख्या, पोलिसांची सक्रियता यामुळे आता मे महिन्याच्या तिसऱ्या आठवडय़ात करोना संसर्गाचे प्रमाण १६ टक्कय़ांपर्यंत खाली आले आहे.
करोना प्रतिबंधक नियमांच्या पालनात नागरिकांमध्ये झालेली वाढ याचाही हातभार त्यासाठी लागला आहे.
करोना संसर्गाची पहिली लाट मार्च २०२० ते सप्टेंबर २०२० या दरम्यान होती.
या कालावधीत जिल्ह्यात एकूण ७५ हजार ८८१ रुग्ण आढळले.
मात्र मार्च २०२१ पासून सुरू झालेल्या दुसऱ्या लाटेत त्यानंतरच्या अडीच महिन्यात १ लाख ५४ हजार बाधित आढळले.
पहिल्या लाटेत संपूर्ण वर्षभरात ४ लाख चाचण्या करण्यात आल्या तर दुसऱ्या लाटेत अडीच महिन्यातच ५ लाख चाचण्या करण्यात आल्या.
आत्तापर्यंत जिल्ह्यात एकूण ९ लाख चाचण्या झाल्या आहेत.
नागरिक लक्षणे आढळली तरच चाचण्यांसाठी पुढे येतात.
त्याचबरोबर एप्रिल व मे महिन्याच्या पहिल्या आठवडय़ापर्यंत जिल्ह्यात अँटीजेन चाचण्यांच्या किटचा तुटवडा जाणवत होता.
औषध कंपन्यांनी दर अचानक वाढवले होते.
त्यामुळे चाचण्या होण्याचे प्रमाण कमी झाले होते.
या पार्श्वभूमीवर जिल्ह्यात २ मेपासून विशेषत: नगर शहरात अधिक कडक निर्बंध लागू करण्यात आले.
जिल्हाधिकाऱ्यांनी तातडीने नाशिक व नंदुरबार महापालिकेशी संपर्क करून तसेच इतर मिळेल त्या ठिकाणाहून बाजारभावाने अँटीजेन कीटची खरेदी केली.
६ मे रोजी जिल्ह्यात केवळ ९०५७ चाचण्या झाल्या.
त्यावेळी संसर्गाचे प्रमाण (पॉझिटिव्हिटी) ५१.५२ टक्के होते.
त्यानंतर जिल्हाधिकाऱ्यांच्या प्रयत्नातून चाचण्यांची संख्या वाढविण्यात आली.
आता रोज केवळ सरकारी प्रयोगशाळेतून २० हजारावर ती जाऊन पोहोचली आहे.
याशिवाय जिल्हाधिकारी डॉ. राजेंद्र भोसले यांनी थेट सरपंच व गावपातळीवरील पदाधिकाऱ्यांशी संवाद साधत नागरिकांच्या मनातील भीती घालून चाचण्यांसाठी प्रवृत्त केले, रोज सायंकाळी तालुका वैद्यकीय अधिकारी, ग्रामीण रुग्णालयाचे वैद्यकीय अधीक्षक, तहसीलदार, गटविकास अधिकारी यांच्याशी व्हिडीओ कॉन्फरन्सिंगमार्फत संवाद साधत प्रतिबंधात्मक उपाययोजना सुरू केल्या.
नगर शहरात कडक निर्बंध लावले.
पोलिसांनाही रस्त्यावर उतरून कारवाईच्या सूचना दिल्या.
याचा अपेक्षित परिणाम लगेच दिसू लागला.
मे महिन्याच्या दुसऱ्या आठवडय़ात चाचण्यांची संख्या १५ हजारावर गेली तेव्हा संसर्गाचे प्रमाण ३४ टक्कय़ावर व तिसऱ्या आठवडय़ात म्हणजे काल, मंगळवापर्यंत २२५६२ चाचण्या झाल्या त्यावेळी संसर्गाचे प्रमाण १६.७५ टक्के झाले होते.
पहिल्या लाटेच्या वेळी चाचणी सकारात्मक आलेल्या बाधितांच्या संपर्कातील ५ लाख ७२ हजार व्यक्तींचा शोध घेण्यात आला होता.
दुसऱ्या लाटेत हीच संख्या आतापर्यंत  १५ लाख झालेली आहे.
बाधितांचे संपर्क शोधण्याची (काँट्रॅक्ट ट्रेसींग) मोठी मोहीम राबवल्या गेल्याने त्याचाही परिणाम जाणवू लागला आहे.
जिल्ह्यात काही दिवस अँटीजेन चाचण्या कीटचा तुटवडा जाणवत होता.
त्यासाठी नाशिक, नंदुरबार तसेच इतर ठिकाणीही संपर्क करून किट उपलब्ध करण्यात आले.
रोज सायंकाळी तालुका वैद्यकीय अधिकारी, वैद्यकीय अधीक्षक, तहसीलदार, गटविकास अधिकारी यांच्याशी संवाद साधत उपाययोजना गतिमान करण्यावर भर दिला.
सरपंच व गाव पातळीवरील पदाधिकाऱ्यांशी संवाद साधला.
मे महिन्याच्या पहिल्या आठवडय़ात सरासरी १० हजारापर्यंत चाचण्या होत होत्या.
दुसऱ्या आठवडय़ात ही संख्या १५ हजारापर्यंत वाढवली.
आता ती २० हजारापर्यंत गेली आहे.
देशाला करोनाच्या दुसऱ्या लाटेचा फटका बसल्यानंतर एकीकडे दैनंदिन रुग्णसंख्या कमी होत असताना मृतांची संख्या उच्चांक गाठत असल्याने चिंता व्यक्त केली जात आहे.
देशात जवळपास गेल्या महिन्याभरापासून चार हजारांहून अधिक रुग्णांच्या मृत्यूची नोंद होत आहे.
बुधवारी बळींच्या संख्येने उच्चांक गाठला असून देशात ४५२९ रुग्णांचा मृत्यू झाला आहे.
यासोबत एकूण मृतांची संख्या दोन लाख ८३ हजार २४८ वर जाऊन पोहोचली आहे.
दैनंदिन रुग्णसंख्या कमी होत असताना अचानक बळींच्या संख्येत इतकी वाढ होण्याचं कारण काय असा प्रश्न अनेकांना पडला आहे.
याचं कारण म्हणजे मृतांच्या आकडेवारीत काही दिवस ते दोन आठवड्यांचं अंतर असतं.
म्हणजे एखाद्या राज्याने जाहीर केलेल्या आकडेवारीत झालेले मृत्यू हे २४ तासांत झालेले नसतात.
राज्यं गेल्या काही दिवसांमध्ये झालेल्या मृत्यूचीही नोंद घेत असतात.
त्यामुळे येत्या काही दिवसांमध्ये मृतांची संख्यादेखील कमी होईल असा अंदाज आहे.
मात्र यादरम्यान ही संख्या वाढण्याचीही शक्यता आहे.
उदाहरण द्यायचं झालं तर महाराष्ट्रात सोमवारी १०१९ जणांचा मृत्यू झाला.
यापैकी २८९ मृत्यू हे शनिवार ते सोमवार दरम्यान झाले होते, तर २२७ मृत्यू आधीच्या आठवड्यात झाले होते.
याशिवाय आठवड्याभराच्या आधी ४८४ जणांचा मृत्यू झाला होता, पण राज्याच्या आकडेवारीत त्याची नोंद झालेली नव्हती.
तसंच महाराष्ट्राने १९ जणांचा करोनामुळे मृत्यू झाल्याची नोंद केली होती, मात्र त्यांचा मृत्यू इतर आजारांमुळे झाल्याचं नंतर समोर आलं.
इतर राज्यंही आधीच्या मृत्यूची नोंद घेत आहेत.
करोना रुग्णांच्या मृत्यूच्या आकडेवारीत प्रशासकीय अडचण आहे, जी कधीकधी कित्येक आठवड्यांपर्यंत वाढते.
उदाहरणार्थ, कर्नाटकने ४६७ जणांच्या मृत्यूची नोंद केली त्यामधील काही मृत्यू मार्च आणि एप्रिल महिन्यातील आहेत.
सध्याच्या घडीला महाराष्ट्र, कर्नाटक, दिल्ली, उत्तर प्रदेश आणि तामिळनाडू या पाच राज्यांमध्ये दिवसाला सरासरी ३०० मृत्यू होत आहेत.
मंगळवारी तुलनेने छोटं राज्य असणाऱ्या उत्तराखंडमध्ये २२३ जणांच्या मृत्यूची नोंद झाली, यापैकी ८० हून जास्त मृत्यू आधीच्या दिवसांमधील आहेत.
१२ हून अधिक राज्यं १०० आणि त्याहून जास्त मृत्यूची नोंद करत आहेत.
बॉलिवूड ते हॉलिवूड पर्यंत आपली छाप पाडणारी अभिनेत्री प्रियांका चोप्रा सध्या भारतातील करोनाबाधितांना शक्य तितकी मदत करण्यात व्यस्त आहे.
तसंच ती तिच्या सोशल मीडिया अकाउंटवर करोना काळातील उपयुक्त माहिती शेअर करून लोकांमध्ये जागरूकता निर्माण करण्याचा प्रयत्न देखील करताना दिसून येतेय.
इथवरच न थांबता प्रियांका चोप्राने भारतातील करोनाबाधितांसाठी आरोग्य सेवेतील वस्तू आणि सुविधा उपलब्ध करून ती भारतीयांची मदत करतेय.
अभिनेत्री प्रियांका चोप्रा विदेशात असली तरी ती भारतीयांच्या कठीण काळात साथ देण्यासाठी ‘गिव्ह इंडिया’च्या माध्यमातून करोनाबाधितांची मदत करतेय.
देश-विदेशातील मोठ मोठे उद्योगपती आणि इतर लोक अभिनेत्री प्रियांका चोप्राला करोना रिलीफ फंड जमा करण्यासाठी मदत करत आहे.
यातूनच प्रियांका चोप्राने भारतातील करोनाबाधितांसाठी ५०० ऑक्सिजन कन्संट्रेटर्स आणि ४२२ सिलेंडर्स खरेदी केले आहेत.
यासोबतच १० लसीकरण केंद्रावर प्रतिनिधींची देखील नियुक्ती केली आहे, जे भारतातील जवळजवळ ६००० पेक्षाही जास्त लोकांचे लसीकरण करतील.
अभिनेत्री प्रियांका चोप्राने सोशल मीडियावरून ही माहिती दिली आहे.
करोना काळात लोकांना मदत करण्यासाठी ती सध्या सोशल मीडियावर बरीच सक्रिय असते.
तिच्या इन्स्टाग्रामवर एक स्टोरी शेअर करून तिने ही माहिती दिली.
करोना रूग्णांच्या मदतीसाठी आवाहन केल्यानंतर तिला उत्तम प्रतिसाद देखील मिळतोय.
यात प्रियांकाने जवळपास 3 मिलियन डॉलर म्हणजेच २२ कोटी रूपयांचा निधी जमा केला आहे.
सोबतच स्टोरीच्या शेवटी करोनाबाधितांच्या रिलीफ फंडसाठी मदत करणाऱ्या सर्वांचे तिने आभार देखील मानले आहेत.
या पोस्टमध्ये तिने लिहिलंय,“ज्यांनी ज्यांनी या मोहिमेसाठी दान केलंय त्या सर्वांची मी आभारी, त्यांच्यामुळेच हे अशक्य काम शक्य झालंय…
तुम्ही लक्षात घ्या की तुम्ही लोकांचे जीव वाचवण्यासाठी मदत केली आहे…
तुम्ही दिलेल्या पाठिंब्यामुळेच करोना रूग्णांसाठीचा रिलीफ फंड 3 मिलियन डॉलर (22 कोटी रुपये) इतका जमा झाला आहे.
”सध्या अभिनेत्री प्रियांका चोप्राची ही पोस्ट सोशल मीडियावर मोठ्या प्रमाणात व्हायरल होतेय.
प्रियांका चोप्राच्या लाखो फॅन्सनी आणि नेटकऱ्यांनी तिच्या या पोस्टला लाइक आणि कमेंट्स करत तिचं भरभरून कौतूक देखील केलंय.
कोरोना सारख्या महाभयंकर आजाराविरूद्धच्या लढ्यात जगभरातील अनेक सेलिब्रिटींनी पुढाकार घेतला आहे.
हॉलिवूडमध्येही छाप उमटविणारी प्रियांका चोप्रा सध्या अमेरिकेत असली तरी ती कोविड-19च्या साथीत भारतासाठी मदत मिळवण्याबाबत तसंच आवश्यक साधन सामग्री उपलब्ध करण्यासाठीही प्रयत्नशील आहे.
देशामध्ये करोनाच्या दुसऱ्या लाटेने हाहाकार उडवलाय.
दिवसोंदिवस करोनाबाधितांची संख्या वाढताना असतानाच दुसरीकडे करोना प्रतिबंधक लस १८ वर्षांपेक्षा अधिक वय असणाऱ्या सर्वांना देण्यासाठी मोहीम सुरु करण्यात आलीय.
मात्र असं असतानाही लसींचा तुटवडा असल्याने लस घेण्यात अनेक अडचणी येत असल्याच्या तक्रारी समोर येत आहेत.
करोनासंदर्भातील मार्गदर्शक तत्वे, ज्यामध्ये मास्क घालणे, सोशल डिस्टन्सिंग पाळणे यासारख्या नियमांबरोबरच लसीकरण हा करोनापासून सुरक्षित राहण्याचा सर्वात उत्तम मार्ग आहे.
मात्र पहिली लस घेतल्यानंतर दुसरा डोस घेण्यासाठी अनेकजण स्लॉट बुक करण्याचा प्रयत्न करत आहेत.
पण लसींचा तुटवडा असल्याने दोन लसींमधील कालावधी चुकण्याची भीती अनेकांच्या मनात आहे.
याचसंदर्भात बंगळुरुमधील चनिंगहॅम रोडवरील फोर्टीस रुग्णालयातील वरिष्ठ डॉक्टर के. एस. सतीश आणि डॉक्टर अमोल अन्नदाते यांनी काय सांगितलं आहे जाणून घेऊयात.
लस घेतल्याने आपल्या शरीरामधील रोगप्रतिकारशक्ती वाढते आणि त्यामुळे विषाणू संसर्गाची शक्यता कमी होते.
विषाणू आणि लस कशाप्रकराची आहे यावर दोन लसींमधील अंतर किती असते हे ठरतं.
“कोव्हिड १९ लसींबद्दल बोलायचं झाल्यास संशोधनामध्ये रोगप्रतिकारशक्ती निर्माण करण्यासाठी एक डोस पुरेसा नाहीय असं दिसून आलं आहे.
दुसरा डोस घेतल्यानंतर रोगप्रतिकारशक्त अधिक चांगल्या पद्धतीने निर्माण होते,”असं डॉ. सतीश सांगतात.
लसी कशी आहे यावर हे ठरवलं जातं.
आपल्या शरीरामध्ये रोगप्रतिकारशक्ती निर्माण होण्यासाठी अॅण्डीबॉडीज तयार व्हायला किती वेळ लागतो यावर दोन डोसांमधील अंतर किती असावं हे ठरवलं जातं.
“प्रत्येक लसीचा हा कालावधी वेगाल असतो.
कोव्हिशिल्डसाठी सहा ते आठ आठवडे हा योग्य वेळ असून तो अगदी १२ आठवड्यांपर्यंत जाऊ शकतो.
कोव्हॅक्सिनच्या बाबतीत हा कालवाधी २८ दिवसांचा असतो,”असं डॉ. सतीश म्हणाले.
“भारत सरकारने दोन डोसमधील अंतर १२ ते १६ आठवडे केलं आहे.
कोविशिल्डच्या बाबतीत पहिल्या डोस नंतर दुसऱ्या डोससाठी जेवढा उशीर केला जाईल तेवढा त्याचा अधिक फायदा होईल,”असं डॉ. अन्नदाते सांगतात.
“आठ आठवड्यांनी दुसरा डोस घेतला तर ७० टक्के रोगप्रतिकारशक्ती मिळते.
१२ आठवड्यांनी घेतला तर ९० टक्के रोगप्रतिकारशक्ती मिळते,”असंही डॉ. अन्नदातेंनी स्पष्ट केलं.
कोवॅक्सिनच्या दोन डोसमधील अंतर किती असू शकतं याबद्दल बोलताना डॉ. अन्नदाते यांनी,“कोवॅक्सिनचा डोस लांबवण्याची मूभा नाहीय.
कारण कोव्हिशिल्ड ही लाइव्ह म्हणजेच जिवंत लस आहे तर कोवॅक्सिन ही डेड म्हणजेच मृत लस आहे.
कोवॅक्सिनला दुसरा डोस चार आठवड्यांनीच घ्यावा लागतो,”असं सांगितलं.
दोन डोसमधील नियोजित कालावधीमध्येच लसीकरण करुन घेणं फायद्याचं ठरतं.
शरीरामध्ये योग्य प्रकारे अॅण्टीबॉडी तयार व्हाव्यात म्हणून कंपन्यांनी दिलेल्या निर्देशांनुसारच लस घ्यावी.
मात्र दोन लसींमधील कालावधी वाढला तरी त्याचा काहीही दुष्परिणाम होत नाही.
“नियोजित वेळेपेक्षा दोन किंवा तीन आठवड्यांनी हा कालावधी वाढला तर अॅण्टीबॉडीचा विषाणूला असणारा प्रतिकार अपेक्षेइतका शक्तीशाली नसतो,”असं डॉ. सतीश यांनी सांगितलं.
मात्र दोन डोसमध्ये अंतर पडल्याने पुन्हा पहिल्यापासून लसीकरणाची पूर्ण सायकल सुरु करण्याची गरज नसते.
“दोन डोसमध्ये अंतर पडलं तरी लवकरात लवकर दुसरा डोस घेण्याचा प्रयत्न करा,”असं डॉ. सतीश सांगतात.
लसीकरण शास्त्रानुसार पहिल्या डोसनंतर दुसऱ्या डोससाठी कितीही उशीर झाला तरी संपूर्ण लसीकरण प्रक्रिया पुन्हा केली जाऊ नये, असा सल्ला डॉ. अन्नदातेंनी दिलाय.
दोन डोसमध्ये कितीही अंतर असलं किंवा उशीर झाला तरी पहिल्या डोसचा परिणाम तुमच्या शरीरावर झाला असल्याने संपूर्ण लसीकरण परत करण्याची गरज नसते.
पहिल्या डोसनंतर नियोजित कालावधी उलटून गेल्यावर लवकरात लवकर डोस घेण्याचा प्रयत्न केला पाहिजे, असं डॉ. अन्नदाते म्हणाले.
लसींच्या दोन डोसमधील अंतर वाढल्यानंतर त्याचे काहीही दुष्परिणाम होत नसले तरी पुढचा डोस लवकरात लवकर घेण्याचा प्रयत्न करण्याचा सल्ला डॉक्टर देतात.
भारतात सध्या करोना लसीकरणाचा तिसरा टप्पा सुरू आहे.
यामध्ये १८ ते ४४ वयोगटातल्या नागरिकांसाठी लसीकरणाला सुरुवात करण्यात आली आहे.
मात्र, लसींचा पुरेसा साठा उपलब्ध न झाल्यामुळे काही राज्यांनी १८ ते ४४ वयोगटातल्या नागरिकांसाठीचं लसीकरण स्थगित केलं आहे.
त्यासोबतच, केंद्र सरकारने करोना झालेल्या रुग्णांना लस ६ महिन्यांनंतर दिली जावी, असे देखील निर्देश दिले आहेत.
मात्र, केंद्र सरकारच्या या निर्णयावर इंडियन मेडिकल असोसिएशन अर्थात देशातील डॉक्टरांची शिखर संस्था IMA नं आक्षेप घेतला आहे.
“करोनातून बऱ्या झालेल्या रुग्णांना ६ महिन्यांनतर करोनाची लस देणं हे त्यांच्यासाठी धोकादायक आहे.
या काळात त्यांना पुन्हा या विषाणूची लागण होऊ शकते.
त्यामुळे केंद्र सरकारने या धोरणाचा पुन्हा विचार करावा”,अशी भूमिका आयएमएचे अध्यक्ष डॉ. जे. ए. जयलाल यांनी मांडली आहे.
त्यामुळे करोनातून बऱ्या झालेल्या रुग्णांनी नेमकी लस कधी घ्यावी?
या मुद्द्यावरून नवी चर्चा सुरू झाली आहे.
आयएमएच्या अध्यक्षांनी बुधवारी देशातील लसीकरणाविषयी सविस्तर भूमिका मांडली.
तसेच, देशातील सर्व नागरिकांना लवकरात लवकर लस देण्याची गरज देखील त्यांनी व्यक्त केली.
“करोनातून बऱ्या झालेल्या रुग्णांना कधी लस दिली जावी, याविषयी दावे-प्रतिदावे सुरू आहेत.
पण अशा नागरिकांना लस घेण्यासाठी ६ महिने थांबायला लावणं हे त्यांच्यासाठी धोकादायक असून त्यांना विषाणूची पुन्हा लागण होण्याची शक्यता आहे.
त्यामुळे सरकारने वैज्ञानिक पुराव्यांच्या आधारे यासंदर्भातल्या धोरणाचा पुन्हा विचार करावा.
देशातील सर्व नागरिकांना लवकरात लवकर लसीकरण होईल, असा मार्ग सरकारने शोधून काढावा”असं ते म्हणाले आहेत.
नजीकच्या भविष्यात करोनामुक्त भारत करण्याचं लक्ष्य यामुळे साध्य होऊ शकेल, असं देखील ते म्हणाले.
दरम्यान, डॉ. जयलाल यांनी देशात येऊ घातलेल्या तिसऱ्या लाटेचा सामना करण्यासाठी जास्तीत जास्त नागरिकांना लसीकरण होण्याची गरज व्यक्त केली.
“देशात करोनाचं थैमान सुरू आहे.
दक्षिणेकडच्या काही राज्यांमध्ये करोनाचे रुग्ण वेगाने वाढत आहेत.
अनेक रुग्णांना ऑक्सिजनचा पुरवठा, रुग्णालयात बेड आणि औषधं मिळण्यात अडचणी येत आहेत.
मृतांचा आकडा देखील वाढतो आहे.
लसीकरण हाच यातला एकमेव मार्ग आहे.
दर आपण व्यापक स्तरावर लसीकरण केलं नाही, तर येऊ घातलेल्या तिसऱ्या लाटेचा सामना करणं सुरक्षित राहणार नाही.
घरोघरी लसीकरणाच्या पर्यायावर देखील सरकारने विचार करायला हवा”,असं त्यांनी नमूद केलं.
येत्या काही महिन्यांत देशातल्या किमान ६० ते ७० टक्के नागरिकांना लस दिलेली असणं आवश्यक असल्याचं जयलाल यांनी नमूद केलं.
“आपण वेगाने लसीकरण करायला हवं.
येत्या काही महिन्यांमध्ये आपण ६० ते ७० टक्के नागरिकांना लसीकरण करण्याचं टार्गेट पूर्ण करायला हवं.
सध्या फक्त १८.५ कोटी लोकसंख्येला लस देण्यात आली असून भारतानं हर्ड इम्युनिटी निर्माण करण्यासाठी किमान ७० ते ८० कोटी नागरिकांना लसीकृत करणं आवश्यक आहे”असं ते म्हणाले.
